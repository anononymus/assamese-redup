সুমথিৰা টেঙা হৈছে টেঙা শস্যৰ ভিতৰত উৎকৃষ্ট টেঙাজাতীয় ফল। কমলাৰ ৰস উৎকৃষ্ট পানীয় দ্ৰব্য হিচাপে ব্যৱহাৰ কৰে আৰু ইয়াত বিভিন্ন ভিটামিন, খনিজ লৱণ আৰু চাইট্ৰিক এচিডো পোৱা যায়। অসমত সুমথিৰাৰ খেতি বহু বছৰ আগৰ পৰাই চলি আহিছে। কিন্তু নানা বেমাৰ-আজাৰ আৰু কীট-পতংগৰ আক্ৰমণৰ ফলত ইয়াৰ উৎপাদন হ্ৰাস পাইছে। তদুপৰি অকালতে ফল সৰি যোৱাৰ ফলত বহুতো কৃষক উৎপাদন কম পোৱাৰ বাবে হতাশাত ভুগিছে। বহুজনে কমলা বাগান এৰি বেলেগ খেতি কৰিবলৈ ধৰিছে। অসমত টেঙাবাগানত প্ৰায় শতকৰা ৩০ শতাংশ ফল অকালতে সৰি পৰা দেখা যায়।
গছত ফলধৰাৰ পৰা পকালৈকে বেলেগ বেলেগ অৱস্থাত টেঙাগছৰ পৰা ফল সৰা দেখা যায়। গছৰ পৰা ফলসৰা বহুতো কাৰক আছে। ঠাৰি আৰু ফলৰ সংযোগস্থলত বেমাৰ বা ভেঁকুৰে আক্ৰমণ কৰিলে ফল সৰে। গ্ৰীষ্মকালত মাটিত জীপ নাথাকিলে বা পানী শুকাই গ’লেও ফল সৰিব পাৰে আৰু হ’ৰমনৰ অভাৱৰ বাবেও সৰিব পাৰে। সেয়েহে কমলাৰ ফুল ধৰাৰ আগতে সাৰ, পানী আৰু পোষক মৌল গছক যোগান ধৰিব লাগে।
ফলবোৰ যেতিয়া মাৰ্বল গুটিৰ সমান হয়, তেতিয়াও ফল সৰে। গছজোপাত যেতিয়া অজস্ৰ কলিৰ মাজত তীব্ৰ প্ৰতিযোগিতা আৰম্ভ হয় আৰু তেতিয়া ফলবোৰে তৈয়াৰ কৰা ‘অকজিন’ নামৰ হ’ৰমনৰ অভাৱত ফলবোৰ সৰি পৰে। সেয়েহে ফুল ফুলাৰ লগে লগে তাৰ পাছতো এবাৰ এমাহৰ মূৰত ১০-২০ পি পি এম শক্তিৰ প্লেনোফিক্স বা ২৫ পি পি এম শক্তিৰ ২-৪ ডি নামৰ হ’ৰমনৰ মিশ্ৰণ ছটিয়াই দিব লাগে। ফল-ঠাৰিৰ সংযোগস্থলত ভেঁকুৰ আক্ৰমণৰ কাৰণে কপাহৰ দৰে ফলবোৰ আৱৰি ধৰে আৰু ফলবোৰ গেলি-পচি যোৱাৰ ফলত দুৰ্গন্ধ ওলাই যায়। এই অৱস্থাৰ পৰা সকাহ পাবলৈ হ’লে ১ শতাংশ শক্তিৰ বৰডো মিশ্ৰণ বাৰিষাৰ আগতে আৰু এবাৰ বাৰিষাৰ পিছত ছটিয়াব লাগে। কেপ্টাফ বা বেভিষ্টিন ২ গ্ৰাম ১ লিটাৰ পানীত মিহলাই গছত ছটিয়ালে সুফল পোৱা যায়। বাৰিষা কালত বাগিচাৰ পৰা অতিৰিক্ত পানীখিনি ওলাই যাব পৰাকৈ সৰু নলাৰ ব্যৱস্থা ৰাখিব লাগে। খাদ্যৰ অভাৱত গছৰ ফল সৰিলে সৰহ পৰিমাণৰ জৈৱিক সাৰৰ লগতে নিৰ্দিষ্ট পৰিমাণৰ সুষম সাৰ প্ৰয়োগ কৰিব লাগে। সঠিক প্ৰতিপালন আৰু যত্নৰ ওপৰতে গছৰ অধিক উৎপাদন নিৰ্ভৰ কৰে।
পুৰণা কমলাটেঙাৰ বাগিচাত উৎপাদন লাহে লাহে হ্ৰাস হয়। গতিকে বাগিচাৰ পুন: স্থাপন কৰাটো অতি প্ৰয়োজনীয়। অসমকে ধৰি উত্তৰ পূৰ্বাঞ্চলক কমলাকে আদি কৰি টেঙাজাতীয় শস্যৰ উৎপত্তিৰ স্থান বুলি গণ্য কৰিব পাৰি। সেয়েহে , অসমৰ বাগিচাবিলাকৰ পুন:স্থাপন কৰি উন্নত মানৰ ফল পোৱাৰ লগতে উৎপাদন বৃদ্ধিত মনোনিৱেশ কৰিব লাগে। পুন: স্থাপন ব্যৱস্থাসমুহ তলত উল্লেখ কৰা হ’ল।
১) কমলা বাগিচাৰ পৰা সকলোধৰণৰ অলাগতিয়াল আৰু গছত থকা পৰজীৱী উদ্ভিদবিলাক আঁতৰাব লাগে।
২) বন-বাতবোৰ আঁতৰাই বাগিচাখনত পাতলকৈ হাল বা কোৰ মাৰিব লাগে।
৩) কমলা গছত থকা শুকান, উৎপাদনহীন আৰু বেমাৰী ডালবোৰ কাটি আঁতৰাই দিব লাগে।
৪) গছজোপাত গছৰ বয়স অনুসৰি সঠিক সময়ত অনুমোদিত সাৰ-গোবৰ প্ৰয়োগ কৰিব লাগে।
৫) বাগিচাখনত থকা কীট-পতংগ আৰু বেমাৰ নিবাৰণৰ বাবে কীটনাশক আৰু ভেঁকুৰ/ বেক্টেৰিয়া নাশক ঔষধ সঠিকভাৱে প্ৰয়োগ কৰিব লাগে।
৬) বাৰিষা কালত ধাৰাসাৰ বৰষুণৰ অতিৰিক্ত পানী ওলাই যাব পৰাকৈ বাগিচাৰ মাজে মাজে সৰু নলাৰ ব্যৱস্থা কৰিব লাগে।
৭) পুৰণা উৎপাদনশীল কমলা টেঙাৰ গছবোৰ উঠাই তাৰ ঠাইত নতুনকৈ কলিকলমৰ দ্বাৰা তৈয়াৰ কৰা পুলি ৰোপণ কৰিব লাগে যাতে সেই পুলিৰ পৰা ফল অতি সোনকালে পাব পাৰি।
৮) বাগিচাৰ মাজৰ পৰা অন্তৱৰ্তী শস্য ৰোৱা থাকিলে উঠাই দিব লাগে।
লেখিকা: দৰদী প্ৰিয়ম দুৱৰা (দৈনিক জনমভূমি)




গৰু মহৰ প্ৰধান খাদ্য হ’ল সেউজীয়া ঘাঁহ। কিন্ত প্ৰয়োজন অনুসৰি গোটেই বছৰ জুৰি পৰ্যাপ্ত পৰিমানৰ কেচাঁ ঘাহঁ পোৱাটো আমাৰ বাবে এক ডাঙৰ সমস্যা।বিশেষকৈ শীতকালত অসমত কেচাঁ ঘাহঁৰ নাটনি পৰিলক্ষিত হয়। বৰ্ষাকালত আমাৰ ইয়াত কেচাঁ ঘাঁহ যথেষ্ঠ পৰিমানে পোৱা যায় যদিও আমাৰ কৃষকসকলৰ সংৰক্ষনৰ অজ্ঞতাৰ হেতুকে অতিৰিক্ত ঘাহঁবোৰ এনেয়ে প্ৰকৃতিৰ বুকুত নষ্ট হৈ যায়।
অসম আৰু ইয়াৰ দাতিঁ কাষৰীয়া ৰাজ্য সমূহত গ্ৰীষ্মকালত যথেষ্ঠ বৰষুন হোৱা পৰিলক্ষিত হয়।গো পালকসকলে জুন মাহৰ পৰা নৱেম্বৰ মাহৰ ভিতৰত তেওঁলোকৰ মাটিত একাধিক গ্ৰীষ্ম আৰু শীত কালীন ঘাঁহৰ খেতি কৰি লব পাৰে।এই উৎপাদন কৰিলোৱা ঘাঁহবোৰৰ ৰাহি হোৱা অংশ হে নাইবা ছাইলেজ পদ্ধতিৰে সংৰক্ষন কৰি ৰাখিব লাগে। জানুৱাৰী মাহৰ শেষৰ পৰা মে মাহ পৰ্যন্ত সেউজীয়া ঘাঁহৰ প্ৰকৃত অনাটনৰ দিনত এই হে নাইবা ছাইলেজ খুৱালে পশুধনৰ স্বাস্থ্যৰ উন্নতিৰ লগে লগে গো পামখনৰ পৰাও যথেষ্ঠ লাভা আশা কৰিব পাৰি।
সেউজীয়া ঘাঁহৰ বিজ্ঞান সন্মত হে প্ৰনালীৰে সংৰক্ষনৰ বিষয়ে তলত প্ৰথমেই উল্লেখ কৰা হল—
হে প্ৰনালীৰ ঘাঁহৰ বাচনি
সাধাৰনতে পাতল ঠাৰিৰ সেউজীয়া ঘাঁহসমূহ হে পদ্ধতিৰে সংৰক্ষনৰ বাবে বাচনি কৰাতো অতি প্ৰয়োজন।সেয়েহে গ্ৰীষ্মকালীন ঘাঁহৰ ভিতৰত ৰীনা,পাৰা,কাওপি,ৰাইচবিন আৰু ফেচুলাচ আদি ঘাহকেইঁ হে হিচাপে স্ংৰক্ষন কৰিব লাগে।এই ঘাহঁবোৰৰ ঠাৰি সমূহ কোমল হয় কাৰনে বাৰিষাৰ ৰদত ইয়াক শুকুৱাৱলৈ সহজ হয়।আনহাতে শীতকালীন ঘাঁহৰ ভিতৰত অট,বাৰছিম,লুচাৰ্ন ঘাঁহকেই প্ৰধানকৈ বাচি লব লাগে।
হে সংৰক্ষন প্ৰনালী
সেউজীয়া ঘাঁহত থকা পানীৰ পৰিমান শতকৰা ১৬ ভাগ পৰ্যন্ত কমাই ইয়াক বিজ্ঞান সন্মত ভাৱে ৰদত শুকুৱাই সংৰক্ষন কৰাকে হে বোলা হয়।এনেদৰে সংৰক্ষন কৰোতে ঘাঁহৰ সেউজীয়া ৰঙৰ কোনো সলনি নহয়।কেচা সেউজীয়া ঘাহঁবোৰ ঠিক ফুল ফুলাৰ আগতে কাটিব লাগে আৰু পাতলকৈ মাটি,চাং আদিৰ ওপৰত পাৰি দি ৰদত শুকুৱাৱ লাগে।দিনটোত কমেও ৫-৬ বাৰমান এই ঘাঁহবোৰ ওপৰ তল কৰি ৰদত শুকুৱালৈ দিব লাগে যাতে সেউজীয়া ঘাহঁৰ ৰঙৰ কোনো সলনি নহয়।ৰদৰ ওপৰত নিৰ্ভৰ কৰি ২-৩ দিন মান ঘাঁহবোৰ এনেদৰে শুকুৱালৈ ঘাঁহত থকা পানীৰ পৰিমান শতকৰা ১৬ ভাগলৈ নামি আহিব আৰু এই ঘাঁহ সংৰক্ষনৰ বাবে উপযোগী হব।এই শুকান ঘাহঁবোৰ এটা পানী নপৰা ঘৰত বতাহ নলগাকৈ ৰাখি থব লাগে।এনেদৰে সংৰক্ষনৰ কৰা ঘাহঁ অধিক পুষ্টিকৰ হয় কাৰনে পশুধনৰ স্বাস্থ্যৰ উন্নতিৰ লগতে পামখনৰ উৎপাদন অধিক বাঢ়ে।এনেবোৰ ঘাহৰঁ দ্ৰাই মেটাৰ অধিক হয় বাবে দিনটোত এজনী গাইগৰুৰ বাবে ৮-১০ কেজিয়েই যথেষ্ঠ হয়।
বাৰিষাৰ দিনত ৰদত শুকুওৱালৈ অসুবিধা হলে ঘাঁহবোৰৰ পথাৰতে ৰাখি থৈ অক্টোবৰ বা নবেম্বৰ মাহত কাটি ৰদত শুকুৱাৱ লাগে।এনেদৰে শুকুৱা ঘাহৰঁ প্ৰটিন প্ৰয়োজনতকৈ কমহোৱা কাৰনে গো পামখনৰ পৰা অধিক উৎপাদন আশা কৰিব নোৱাৰী।এনেদৰে সংৰক্ষনৰ কৰা ঘাঁহবোৰ কেচাঁ ঘাঁহৰ নাটনিৰ দিনত প্ৰধানকৈ জানুৱাৰীৰ পৰা মে মাহ পৰ্যন্ত ব্যৱহাৰ কৰিব পৰা যায়।
অধিক বৰষুন বাবে গ্ৰীষ্ম কালতকৈ শীতকালত হে পদ্ধতিৰে অসমত ঘাঁহ সংৰক্ষনত যথেষ্ঠ সুবিধা হয়। ইয়ালৈ লক্ষ্য ৰাখি জলসিঞ্চনৰ সহায়ত গো পালকে শীতকালীন ঘাঁহৰ খেতি কৰি হে কৰি সংৰক্ষন কৰিলে কেচাঁ ঘাহৰঁ অনাটনত সহায় কৰাৰ লগতে পামখনৰ পৰা অধিক উৎপাদন আশা কৰিব পাৰে।
চাইলেজ
গ্ৰীষ্মকালত হে পদ্ধতিৰে কেচাঁ ঘাঁহৰ সংৰক্ষনৰ বিভিন্ন অসুবিধালৈ মন কৰি গো পালকে চাইলেজ বনাই ইয়াক সংৰক্ষনৰ কৰিলে ঘাহৰঁ গুনাগুন বঢ়াব লগতে যথেষ্ঠ উৎপাদন আশা কৰিব পাৰে।
ছাইলেজৰ বাবে উপযোগী ঘাঁহসমূহ
গ্ৰীষ্মকালীন ঘাঁহৰ ভিতৰত মাকৈ ছৰঘম, গিনি, পাৰা, ৰীনা আনফালে মাহঁজাতীয় ঘাঁহৰ যেনে কাউপি, ৰাইচবিন, ফেচুলাছ আদিয়েই চাইলেজ পদ্ধতিৰে সংৰক্ষনৰ বাবে উপযোগী।ওপৰত উল্লেখ কৰা যিকোনো এবিধ ঘাঁহৰ লগত এবিধ মাহঁজাতীয় ঘাঁহ চাইলেজ বনোৱাৰ বাবে বাচনি কৰি লব লাগে।এইক্ষেত্ৰত প্ৰ্তি ৩ ভাগ ঘাঁহৰ লগত মাত্ৰ ১ ভাগহে মাহঁজাতীয় ঘাঁহ মিহলি কৰি চাইলেজ বনালে উৎকৃষ্ট চাইলেজ আশা কৰিব পাৰি। চাইলেজ বনাবৰ বাবে বাচনি কৰা ঘাহঁদৰা ঠিক ফুল ফুলাৰ আগে আগে কাটিব লাগে যাতে চাইলেজৰ গুনাগুন বাঢ়ে।চাইলেজৰ গুনাগুন বাচনি কৰা ঘাঁহৰ ওপৰত প্ৰধানকৈ নিৰ্ভৰ কৰে। থলুৱা ঘাহৰঁ পৰা তৈয়াৰ কৰা চাইলেজ কম মানদণ্ডৰ হয়।এই ক্ষেত্ৰত গো পালকে ইউৰীয়া শতকৰা ০,৫ভাগ লগতে শতকৰা ১,৫ ভাগ গুৰ মিহলাই চাইলেজ বনালে ইয়াৰ ডি,চি,পি শতকৰা ১০,৫৮ আৰু টি,ডি,এন শতকৰা ৩৮,৪৬ ভাগলৈ বাঢ়ি যায়।এনেদৰে সংৰক্ষন কৰা চাইলেজৰ পৰা গো পামৰ উৎপাদন বচাব পাৰি।
চাইলেজ বনোৱা প্ৰনালী
গ্ৰীষ্মকালত অধিক পৰিমানে উৎপাদন হোৱা আৰু গো পালক সকলে এক সয়য়তে ব্যৱহাৰ কৰিব নোবাৰা সেউজীয়া ঘাহঁবোৰ মাটিত গাত খান্দি পুতি থৈ শীতকালত কেচাঁ ঘাঁহৰ অভাৱত ব্যৱহাৰ কৰা ঘাহকেইঁ চাইলেজ বোলা হয়।এনেদৰে পুতি থোৱা ঘাহৰঁ ৰং সেউজ হালধীয়া লৈ সলনি হয় আৰু ইয়াৰ পৰা পাছত এটা মিঠা গোন্ধ ওলাই।এই সু গন্ধৰ বাবে পশুধনে ইয়াক সহজেই খাদ্যৰুপে গ্ৰহন কৰে।এনদৰে স্ংৰক্ষনৰ কৰা কেচাঁ ঘাঁহৰ শুকান দ্ৰব্য শতকৰা ২৮ পৰা ৩০ ভাগ হোৱাৰ প্ৰয়োজন।
ওখ পানী আবদ্ধ নোহোবা ঠাইত ৬/৭ ফুটমান দ আৰু ৮/১০ ফুটমান বহলৰ একোটা ঘূৰনীয়া বা চাৰিচুকীয়া গাত খান্দি লব লাগে।গো পালকে সংৰক্ষন কৰিব খোজা ঘাহৰঁ পৰিমানৰ ওপৰত নিৰ্ভৰ কৰি গাতটো খান্দি উলিয়াব লাগে।লক্ষ্য ৰাখিব লাগে যাতে গাতটোৰ ভিতৰলৈ পানী সোমাব নোৱাৰে।সংৰক্ষনৰ কৰিবলৈ লোৱা ঘাঁহখিনি যাতে গাতৰ মাটিৰ সংস্পৰ্শলৈ নাহে তাৰ কাৰনে কিছু শুকান খেৰ গাতৰ তল আৰু চাৰিওফালে দি লব লাগে।চাইলেজ বনাবলৈ কাটি থোৱা ঘাহঁবোৰ তেতিয়া তৰপ তৰপকৈ আটিলকৈ জাপি আনিব লাগে।এই ঘাহঁবোৰ কটাৰ পাছত ২ দিনমান ৰদত ৰাখি শুকুৱাই গাতটোত জাপিব লাগে।প্ৰ্তি ৩০ ছে:মিটাৰ ঘাঁহ জপাৰ পিছত ভৰিৰে ভালদৰে গছকি আটিল কৰিহে পুনৰ ঘাঁহ জাপিব লাগে।এনেদৰে আটিলকৈ জাপি ঘাঁহৰ মাজৰ বায়ুখিনি পাৰ্যমানে কমাবলৈ যত্ন কৰিব লাগে।দা নাইবা ঘাঁহকটা মেচিনেৰে ৩-৪ ছে:মি জোখত কাটি গাতটোত জাপিব পাৰিলে বেচি আটিল হয় আৰু ভাল চাইলেজ বনাব পাৰি।ঘাহবোৰঁ পানীৰ অংশ শুকুৱাই শতকৰা ৩০-৩৫ ভাগলৈ আনি ৩-৪ ছে,মি কৈ কাটি জাপিলে গাতটোৰ ভিতৰত ৰাসায়নিক প্ৰক্ৰিয়া স্বাভাবিক হয় আৰু উত্তাপৰ সৃষ্টি হোৱাত বাধা দিয়ে।এনেদৰে সংৰক্ষন কৰা ঘাঁহ অতি উৎকৃষ্ট হয়।চাইলেজ বনোৱা গাতটোত সম্পুৰ্ন ঘাঁহখিনি ৬-৭ দিনৰ ভিতৰত জাপি সম্পূৰ্ন কৰিব লাগে।ঘাহঁবোৰ অধা মিটাৰ ওপৰলৈকে আটিলকৈ জাপি আনি শুকান খেৰ আৰু পলিঠিনেৰে ঢাকি মাটিৰে পুতি থব লাগে।
এনেদৰে পুতি থোৱা ঘাহবোৰঁ ৬০ ৰ পৰা ৯০ দিন ৰখাৰ পাচত গাতৰ একাংশ খুলি প্ৰয়োজনীয়তা অংশ দৈনিক ব্যৱহাৰ কৰিব লাগে।২ মিটাৰ আৰু ১ মিটাৰ বহল এটা গাতত ১ টন চাইলেজ প্ৰ্তিদিনে ১০-১১ কিলোগ্ৰাম এজনী ২৫০-৩০০ কিলোগ্ৰাম শৰীৰৰ ওজনৰ গাই গৰুৰ বাবে যথেষ্ঠ হয়।গো পালকসকলে এই প্ৰনালীৰে ঘাহঁ সংৰক্ষন কৰি তেওঁলোকৰ গো পামৰ  পৰা অধিক লাভৱান হব পাৰে।
ইউৰিয়া আৰু গুড়ি মিশ্ৰিত ধানখেৰ প্ৰস্ততকৰন প্ৰনালী
আমাৰ দেশত গো পালকসকলে গৰু মহৰ প্ৰধান খাদ্য হিচাপে ধানখেৰ ব্যৱহাৰ কৰা হয়।প্ৰায়বোৰ খেতিয়কে ধানৰ খেতি কৰে বাবে অসমত প্ৰচুৰ পৰিমানে খেৰ পোৱা যায়।আমাৰ গো পালকসকলে গৰু, মহৰ খাদ্য ব্যৱহাৰ কৰে যদিও নৰা সাধাৰনতে ব্যৱহাৰ কৰা দেখা নাযায়।কিন্ত গৱেষনাৰ পৰা দেখা গৈছে যে গুনানুসাৰে নৰা ধানখেৰতকৈ উৎকৃষ্ট।গতিকে ধানখেৰ আৰু নৰা উভয়কে আমি গৰু মহৰ খাদ্য হিচাপে ব্যৱহাৰ কৰিব পাৰো।ইয়াত আমি ধানখেৰ বুলি কলে ধানখেৰ আৰু নৰা উভয়কে বুজিম।
ধানখেৰ খুৱালে গৰু মহৰ কি উপকাৰ হয়
একে আষাৰতে কব পাৰি যে ধানখেৰ খুৱালে গৰু মহৰ বিশেষ উপকাৰ নহয়।খেৰত জীন নিয়াব পৰা মাংসহাৰ(DCP)নাথাকে আৰু জীন নিয়াব পৰা পুষ্টিও(TDN)শতকৰা ৪০ ভাগহে থাকে।যিহেতু ধানখেৰ আমাৰ গৰু মহৰ প্ৰধান খাদ্য গতিকে বৈজ্ঞানীক পদ্ধতিৰে ইয়াৰ গুনগত মান বৃদ্ধি কৰিব পাৰিলে গো পালকসকলে যথেষ্ঠ উপকৃত হব।এনেধৰনৰ গুনাগুন বিশিষ্ট ধানখেৰ গো পালকসকলে অতি সহজতে ঘৰতে প্ৰস্তত কৰি লব পাৰে আৰু এনে খেৰ খুৱাই গৰু মহৰ পৰা অধিক উৎপাদন পাব পাৰি।
ধানখেৰৰ পুষ্টকাৰিতা বৃদ্ধিৰ কৌশল
প্ৰয়োজনীয় পুষ্টিকাৰিতা বৃদ্ধিৰ কৌশল
প্ৰয়োজনীয় সামগ্ৰীসমূহ:(একশ কিলোগ্ৰাম ধানখেৰৰ অনুপাতত)
১/ ১০০ কিলোগ্ৰাম শুকান ধানখেৰ(শতকৰা ১০ ভাগ পানী থকা)
২/ ৩-৪ কিলোগ্ৰাম সাৰ জাতীয় ইউৰীয়া।
৩/১০ কিলোগ্ৰাম গুড়।
৪/ প্ৰায় ৫০ লিটাৰ পৰিস্কাৰ পানী।
৫/ পানী ৰখা পাত্ৰ (ইউৰীয়া আৰু গুড় মিশ্ৰনৰ বাবে)
প্ৰনালী
১। ৫০ লিটাৰ বিশুদ্ধ পানীত প্ৰথমতে ৪ কিলোগ্ৰাম ইউৰীয়া ভালদৰে মিহলাই লওঁক।এতিয়া এই ইউৰীয়া মিশ্ৰিত পানীখিনিত ১০ কিলোগ্ৰাম গুড় মিহলাই লওঁক।
২।এতিয়া খেৰখিনি নিদিষ্ট ওখ ঠাইত বাহৰ চাং বা পকামজীয়া বা পলিথিন কাপোৰৰ ওপৰত সমভৱে ছটিয়াই দিয়ক।মনত ৰাখিব লাগিব যাতে খেৰখিনি সহজতে পানীৰ সংস্পৰ্শলৈ নাহে।প্ৰথম তৰপটো কিছু ডাঠ কৰি প্ৰতিটো তৰপত নিদিষ্ট অনুপাতত এই ইউৰীয়া আৰু গুড় মিশ্ৰিত পানীখিনি ছটিয়াই যাওঁক।ইউৰীয়া মিশ্ৰিত পানী ছতিওৱাৰ লগে লগে খেৰখিনি ভালদৰে গৰকিব লাগে যাতে খেৰবিলাক খাজ খাই পৰে।যিমানেই খাজ খুৱাৱ সিমানেই ৰাসায়নিক প্ৰক্ৰিয়া প্ৰকট হব।খেৰ ছটিওৱা শেষ হোৱাৰ পিছত শুকান খেৰ বা পলিথিনৰে ওপৰভাগ ঢাকি দিব লাগে বা চালিৰ তলত ৰাখিব লাগে।নহলে বৰষুনৰ পানী পৰি খেৰখিনি সম্পূৰ্ন নষ্ট হব পাৰে।এনে ধৰনৰ খেৰ ৩-৪ সপ্তাহৰ মূৰত গৰু মহক খুওৱাৰ বাবে উপযোগী হয়।
গৰু মহক খুওৱাৰ নিয়ম
১। গৰু মহক খুওৱাৰ আগতে মেজিৰ পৰা ধানখেৰৰ প্ৰয়োজনীয়তাখিনি উলিয়াই ৬-৭ ঘন্টামান মেলি দিব লাগে যাতে অতিৰিক্ত গেছখিনি ওলাই যাব পাৰে।
২।এনেধৰনৰ ধানখেৰ প্ৰথম দিনাই বেছিকৈ খুৱাৱ নালাগে।লাহে লাহে ইয়াৰ পৰিমান বঢ়াই যাব লাগে।ইয়াৰ বাবে প্ৰথম সপ্তাহত অমিশ্ৰিত ধানখেৰৰ লগত ইউৰীয়া আৰু গুড় মিশ্ৰিত খেৰ খুৱাৱ পাৰে আৰু লাহে লাহে অমিশ্ৰিত খেৰ কমাই ইউৰীয়া গুড় মিশ্ৰিত ধানখেৰ প্ৰথম দিনাই বেছিকৈ খুৱালে গৰু মহৰ পেটৰ অসুখ হোৱাৰ সম্ভাৱনা থাকে।
উপকাৰিতা
ইউৰীয়া আৰু গুড় অমিশ্ৰিত ধানখেৰৰ জীন নিয়াব পৰা মাংসহাৰ (DCP)ৰ পৰিমান শূন্য,যিটো ইউৰীয়া গুড় মিশ্ৰিত ধানখেৰৰ শতকৰা ৪-৫ ভাগ থাকে।তাৰোপৰি এই খেৰৰ মুঠ জীন নিয়াব পৰা পুষ্টি (TDN)শতকৰা ১৬ ভাগ বৃদ্ধি পায়।এনে ধৰনৰ ধানখেৰৰ অত্যন্ত সু-স্বাদ হয় বাবে গৰু মহে অতি আগ্ৰহৰে খায়।
আনহাতে এনে ধৰনৰ ৫ কিলোগ্ৰাম খেৰ খুৱাই আমি প্ৰায় ১,৫ কিলোগ্ৰাম গৰুৰ দানা জাতীয় খাদ্য ৰাহি কৰিব পাৰো।মাত্ৰ অলপ সেউজীয়া ঘাঁহ যোগান ধৰিব পাৰিলে ভাল।
গতিকে এনে ধৰনৰ সুষম খাদ্য সহজতে আৰু অতি কম খৰচতে ঘৰতে প্ৰস্তত কৰি লওঁক আৰু গৰু মহৰ স্বাস্থ্যৰ লগতে গাখীৰৰ উৎপাদন বৃদ্ধি কৰি লাভাৱান হওঁক।
ডা: হিতেশ পাঠক।

 
অমিতা খেতিত বিভিন্নধৰণৰ সমস্যাৰ সন্মুখীন হোৱা দেখা যায় । সময়মতে এই সমস্যাবোৰৰ বিহিত ব্যৱস্থা নল’লে উৎপাদন হ্ৰাস পায় আৰু গছবোৰ অকালতে মৰি যায় । অমিতা গছত পোকৰ উপদ্ৰৱ প্ৰায় নাই বুলিয়ে ক’ব পাৰি ।
অমিতা ফলৰ সমস্যা :- কেতিয়াবা অমিতাৰ বহিৰ্ভাগ ওখোৰা-মোখোৰা হোৱা দেখিবলৈ পোৱা যায়, কিন্তু প্ৰকৃততে ফলবিলাক মিহি হ’ব লাগে । বিশেষকৈ পৈণত হোৱা অমিতাত এই সমস্যাটো বেছিকৈ হয় । গছত প্ৰয়োজনীয় ‘বৰণ’ নামৰ মৌলবিধৰ অভাৱ হ’লে এই সমস্যাৰ সন্মুখীন হয় আৰু বজাৰত এনে ফলৰ চাহিদা কমি যায় । সেয়েহে সাৰ প্ৰয়োগ কৰোঁতে লগতে ৫৯ গ্ৰাম বৰাক্স প্ৰতিজোপা গছত দিব লাগে । তেতিয়া এই সমস্যাৰ পৰা সকাহ পাব পাৰি ।
গুৰি পচা বেমাৰ :- এই বেমাৰবিধ হৈছে ভেকুৰজনিত । সেয়েহে ই গছৰ গুৰিভাগ পচাই দিয়ে আৰু পাতবিলাক হালধীয়া পৰি মৰি যায় । এই বেমাৰৰ    পৰা ৰক্ষা পাবলৈ হ’লে গছৰ গুৰি অংশত এক শতাংশ শক্তিৰ বৰডো মিশ্ৰণ প্ৰয়োগ কৰিব লাগে । ইয়াৰ উপৰি ব্লাইটেক্স বা ফাইটলিন ২ গ্ৰাম ১ লিটাৰ পানীত মিহলাই গছৰ গুৰি অংশ তিতি যোৱাকৈ প্ৰয়োগ কৰিলে এই সমস্যা সমাধান হয় । বাৰিষা কাল আৰম্ভ হোৱাৰ পূৰ্বে মাৰ্চ মাহত এই ঔষধ প্ৰয়োগ কৰিব লাগে ।
শিপা পচা বেমাৰ :- গছৰ শিপাবিলাক পচি যোৱা এই বেমাৰবিধ ভেঁকুৰৰ পৰাই আক্ৰান্ত হয়। গছৰ শিপা পচি যোৱাৰ লগে লগে গছৰ পাতবিলাক হালধীয়া হ’বলৈ ধৰে আৰু গছজোপা দুৰ্বল হৈ হাউলি পৰে । এই বেমাৰৰ ৰক্ষা পাবলৈ গুটি বা বীজবিলাক ৰোৱাৰ আগতে ‘কেপটান’ নামৰ দৰৱেৰে শোধিত কৰিব লাগে । বেমাৰযুক্ত গছত এক শতাংশ শক্তিৰ বৰডো মিশ্ৰণ প্ৰয়োগ কৰিব লাগে । নতুবা গুটি বা বীজ সিঁচাৰ আগতে বীজতলী বা পুলিবাৰী নাইবা পলিথিন মোনাৰ মাটি অংশ ৪ শতাংশ শক্তিৰ ‘ফৰমেলিন’ নামৰ দৰৱেৰে তিয়াই লৈ মাটিখিনি বীজাণুমুক্ত কৰিব লাগে ।
পাত মুজুৰা পৰা আৰু মোজেইক বেমাৰ ;- এই বেমাৰ দুবিধ ভাইৰাছৰ দ্বাৰা আক্ৰান্ত হয় । দুয়োটা বেমাৰত প্ৰধানকৈ দুবিধ মোৱা পোকে বেমাৰবিধ বিস্তাৰিত কৰে । পাত মুজুৰাখোৱা বেমাৰত এবিধ পতংগই কুমলীয়া পাতৰ ৰস শুহি খোৱাৰ ফলত পাতবোৰ সৰু হৈ ঘোৰ খোৱা দেখা যায় । মোজেইক বেমাৰতো এবিধ পতংগই পাতৰ ৰস শুহি খায় আৰু ইয়াৰ ফলত পাত হালধীয়া হয়, আকৰত সৰু হৈ ঠাৰিবিলাক হাউলি যায় । নতুন কুমলীয়া পাত নোলোৱা হয় আৰু গছৰ বৃদ্ধি নোহোৱা হয় । ভাইৰাছৰ পৰা আক্ৰান্ত হ’লে গছবোৰ উঘালি পুৰিব লাগে বা পুতি পেলাব লাগে যাতে বাকী স্বাস্থ্যৱান গছবিলাক আক্ৰান্ত নহয় ।
শস্য কৃমিৰ সমস্যা:- অমিতাৰ শিপাত কেতিয়াবা শস্য কৃমিয়ে আক্ৰমণ কৰে । ফলত পাতবিলাক হালধীয়া পৰে, গছৰ বৃদ্ধি কমে আৰু উৎপাদনো হ্ৰাস হয় । এই সমস্যা নিবাৰণ কৰিবলৈ হ’লে গছৰ গুৰিত ২০-২৫ গ্ৰামকৈ প্ৰতিজোপাতে ‘ফুৰাডন’ নাম ঔষধবিধ প্ৰয়োগ কৰিব লাগে । অমিতা গছ ৰোৱাৰ ১০-১২ মাহৰ পৰাই ফল চপাব পৰা হৈ যায় । এবাৰ ফল লগা আৰম্ভ হ’লে একেৰাহে বহুদিনলৈ ফল দি থাকে । ফলৰ সংখ্যা বেছি হ’লে মাজে মাজে সৰু ফল কিছুমান ছিঙি দিব লাগে , তেতিয়া ফলবোৰৰ বৃদ্ধি ভাল হয় আৰু আকাৰত ডাঙৰ হয় । অমিতা গছৰ জাতৰ ভিন্নতাৰ ওপৰত ভিত্তি কৰি ফল ধাৰণ কৰা ক্ষমতা বেলেগ বেলেগ হয় । হাইব্ৰীড জাত যেনে স্বপ্না, আৰ্কা, সূৰ্য্য আদি সকলো অমিতা গছতে ফল ধৰে । গততিকে হাইব্ৰীড জাতবিলাকৰ বীজ আজিকালি বজাৰত বেছিকৈ পোৱা যায় ।
লেখক – ড° ধাৰীন্দ্ৰ নাথ হাজৰিকা, দৰদী প্ৰিয়ম দুৱৰা
উৎস – দৈনিক জনমভূমি




পুষ্টিজনিত কাৰণত অমিতা উল্লেখযোগ্য। আমাৰ দেহক লগা খাদ্যপ্ৰাণ, খনিজ লৱণ, মাংসসাৰ, শ্বেতসাৰ অমিতাত যথেষ্ট পৰিমাণে থাকে।

অপৰিপুষ্টি,
কোষ্ঠ কাঠিন্য,
পিত্তৰোগ আদিত অমিতা সুমধুৰ পথ্য।

ঘৰুৱা চিকিৎসাতো অমিতাৰ গুটি, ঠাৰি, শিপা আদি ব্যৱহাৰ হয়।
পকা অমিতাত প্ৰায় ১০ শতাংশ শ্বেতসাৰ আৰু ০.৫ শতাংশ মাংসহাৰ থাকে। অমিতাৰ বগা আঠাৰ পৰা নিষ্কাশন কৰি উলিওৱা ‘পেপেইন’ এবিধ আৱশ্যকীয় ৰাসায়নিক দ্ৰব্য।
পকা ফলবিলাকৰ পৰা জাম-জেলি, কোমল পানীয়, আইচক্ৰীমৰ সুগন্ধিকৰণ আদিত ব্যৱহাৰ হয়। গুৱাহাটীকে ধৰি অসমৰ নগৰ-চহৰৰ লগতে ভাৰতবৰ্ষৰ প্ৰধান চহৰবোৰত পতা অমিতাৰ চাহিদা উল্লেখযোগ্য।
অসমৰ ক্ৰমবৰ্ধমান চাহিদাৰ প্ৰতি লক্ষ্য ৰাখি অধিক উৎপাদন লাভ কৰিবলৈ হ’লে উন্নত পদ্ধতিত অমিতাৰ খেতি কৰাত মনোনিৱেশ দিয়াৰ প্ৰয়োজন।
গাওঁ অঞ্চলত উৎপাদনক্ষম জাত ব্যৱহাৰ নকৰা লগতে আধুনিক কৃষি পদ্ধতি অৱলম্বন নকৰাৰ পৰিপ্ৰেক্ষিতত আশানুৰুপ অমিতাৰ আকাৰ আৰু উৎপাদন নাপায়।
মাটি আৰু জলবায়ু -
অমিতাৰ খেতিৰ বাবে ওখ, পানী জমা নোহোৱা, বালিঅহীয়া মাটিয়েই প্ৰশস্ত। পলসুৱা মাটিত পানী জমা হ’বলৈ নিদি নলাৰ ব্যৱস্থা কৰি সৰহ পৰিমাণে জৈৱিক সাৰ প্ৰয়োগ কৰি তেনে মাটিৰ পৰা অধিক ফল লাভ কৰিব পাৰি।
অমিতাৰ ফল যিহেতু গোটেই বছৰজুৰি লাগি থাকে সেয়েহে মাটিডোখৰ সাৰুৱা হোৱাটো প্ৰয়োজন। অমিতাৰ খেতি উষ্ণ জলবায়ুত হয়। অসমৰ মাটি আৰু জলবায়ু অমিতা খেতিৰ বাবে উপযোগী। জেকা মাটিত অমিতাৰ খেতি কৰিলে শিপা পঁচা বেমাৰত আক্ৰান্ত হৈ গছবিলাক মৰি যোৱা সম্ভাৱনাই অধিক।
ব্যৱসায়িক ভিত্তিত অমিতাৰ খেতি কৰিবলৈ হ’লে মুকলি ওখ, পানী নোৰোৱা সাৰুৱা মাটি নিৰ্বাচন কৰিব লাগে। ৰ’দ পৰা ঠাইত অমিতাৰ খেতি কৰিলে ফলবিলাক মিঠা হোৱাৰ লগতে গছবিলাকত বেমাৰ-আজাৰ কম হয়।
জাত নিৰ্বাচন -
অমিতাৰ গছৰ পৰা অধিক উৎপাদন লাভ কৰিবলৈ হ’লে উন্নত জাত নিৰ্বাচন কৰাটো নিতান্তই প্ৰয়োজন। সাধাৰণতে অমিতা এবিধ একলিংগ উদ্ভিদ। অৰ্থাৎ পুংপুষ্প আৰু স্ত্ৰীপুষ্পু দুজোপা বেলেগ বেলেগ গছত হয়।
এনে একলিংগ গছবিলাক হ’ল-

চি অ’১,
চি অ’২,
ৰাঁচী,
হাফলং,
ৱাশ্চিংটন।

এনে জাতৰ খেতি কৰিলে প্ৰতি দহজোপা স্ত্ৰীপুষ্প গছৰ মাজত পৰাগ সংযোগৰ কাৰণে এজোপা পুংপুষ্পৰ গছ ৰুব লাগে। কিন্তু কিছুমান উভয়লিংগ জাত যেনে-

চি অ’৩,
চি অ’৪,
কুগ:,
হনিদিউ,
চলো আদিত একোজোপা গছত পুংপুষ্প আৰু স্ত্ৰীপুষ্প সন্নিৱিষ্ট থাকে।

অন্যান্য উন্নত জাতৰ সঁচবিলাক হ’ল -

পুচা ডেলিচিয়াচ,
পুচা মেজেষ্টি,
পুচা ডুৱাফ,
পুচা ননহা আদি।

পুলি প্ৰস্তুতি :-
নিৰ্ভৰযোগ্য উৎসৰ পৰা অমিতাৰ বীজ সংগ্ৰহ কৰি বীজতলীত ফেব্ৰুৱাৰী, মাৰ্চ মাহত বীজ পচাব লাগে। বীজৰ পৰা পুলি প্ৰস্তুতি দুই প্ৰকাৰে কৰিব পাৰি।
এটা হ’ল বীজতলীত পুলি উৎপাদনৰ কাৰণে এক হেক্টৰ (৭.৫ বিঘা) মাটিৰ বাবে প্ৰায় ৫০০ গ্ৰাম মান বীজৰ আৱশ্যক।
পকা অমিতাৰ পৰা বীজবোৰ এৰুৱাই পানীত মোহাৰি বীজৰ পৰা পাতল আৱৰণটো গুচাই ল’ব লাগে। পিছত বীজবোৰ ছাঁত শুকুৱাই সোনকালে বীজতলীত সিঁচিব লাগে।
বীজতলীখন ওখ, পানী নোৰোৱা, পচন সাৰ মিহলাই সাৰুৱা কৰি ল’ব লাগে। বীজতলীখন এক মিটাৰ বহল ১০-১৫ চে: মি: ওখ আৰু সুবিধা অনুসৰি দৈৰ্ঘ্যৰ হ’ব লাগে।
বীজবোৰ ২.৫ ছে: মি: ব্যৱধানত আৰু ১.২ ছে: মি: গভীৰতাত সিঁচি তাক ওপৰ মাটিতে ঢাকি ল’ব লাগে। বীজ সিঁচাৰ পিছত নগজালৈকে পানী ছটিয়াই থাকিব লাগে।
পলিথিনৰ মোনাত পুলি প্ৰস্তুত কৰিবলৈ হ’লে মোনাবিলাকত সম পৰিমাণৰ মাটি, বালি আৰু পচন সাৰৰ মিশ্ৰণেৰে পূৰ কৰি তলফালে এটা সৰু ফুটা কৰি ল’ব লাগে যাতে মোনাটোৰ পৰা পানী বাহিৰলৈ ওলাই যাব পাৰে।
প্ৰতিটো মোনাত আধা গ্ৰাম কেপ্টান বা বেভিষ্টিন দৰৱ মিহলাই ল’লে পুলিবোৰ বেমাৰৰ পৰা ৰক্ষা পৰে।
এনেদৰে প্ৰস্তুত কৰি লোৱা মোনাবোৰত ২-৩ টাকৈ বীজ ১.২ ছে : মি: গভীৰতাত গুজি দিব লাগে।
অমিতা পুলি ৰোৱা ঠাইডোখৰ দকৈ চহাই সমান কৰি ল’ব লাগে। পুলি ৰোৱাৰ সময় হ’ল এপ্ৰিলৰ পৰা জুন মাহ (অৰ্থাৎ বহাগ মাহৰ পৰা আহাৰ মাহলৈকে)।
সাৰ প্ৰয়োগ -
উন্নত পদ্ধতিত ৰাসায়নিক সাৰ প্ৰয়োগ কৰাটো অপৰিহাৰ্য। পুলি ৰোৱাৰ সময়ত সাৰ প্ৰয়োগ কৰিব নালাগে। পুলিবোৰৰ বয়স দুমাহমান হ’লে প্ৰথমবাৰ সাৰ দিয়া কাম আৰম্ভ কৰিব পাৰি। দ্বিতীয়বাৰ ফল লাগিবৰ সময়ত দিব লাগে।
এজোপা গছত প্ৰতিবছৰে ৫০০ গ্ৰাম ইউৰিয়া, ১০০০ গ্ৰাম একক ছুপাৰ ফছফেট আৰু ৮০০ গ্ৰাম মিউৰেট অব পটাছ সাৰ গোবৰৰ লগত মিহলি কৰি সম্পূৰ্ণ সাৰখিনিৰ আধাভাগ গছৰ গুৰিৰ পৰা ৩০ ছে:মি: আঁতৰত এটা পাতলীয়াকৈ নলা খান্দি প্ৰয়োগ কৰিব লাগে। প্ৰথম ৰোৱাৰ দুমাহ পিছত আৰু দ্বিতীয়বাৰ গছত ফুল ফুলাৰ আগত।
প্ৰতিপালনৰ ব্যৱস্থা -
পুলি ৰোৱাৰ পিছত ২-৩ মাহৰ মূৰে মূৰে বাৰীখনত হোৱা ঘাঁহ-বনবিলাক চিকুনাই দিব লাগে। আৱশ্যকবোধে গুৰিত মাটি চপাই দিব লাগে লগতে ঢোকা দিয়াৰ ব্যৱস্থা কৰিব লাগে।
জাৰকালি খৰাং পৰিস্থিতিৰ উদ্ভৱ হ’লে পানী দিয়াৰ ব্যৱস্থা কৰিব লাগে। পুলিবোৰ ডাঙৰ হৈ অহাৰ পিছত যেতিয়া লিংগ নিৰ্ধাৰণ কৰিব পৰা হয় তেতিয়াই প্ৰতিটো গাঁতত হোৱা ৩-৪ টা পুলিৰ ভিতৰত স্ত্ৰীপুষ্পু ধৰা সবল গছ ৰাখি বাকীবোৰ গুৰিতে কাটি বা উভালি পেলাব লাগে।
লেখক :- ড° বিপিন খঙীয়া
উৎস :- দৈনিক জনমভূমি




 
বাঁহ হৈছে তৃণগোত্ৰৰ(Poaceae) অন্তৰ্গত সবাতোতকৈ ওখ এক বহুবৰ্ষীয় উদ্ভিদ। সমগ্ৰ বিশ্বত মুঠতে ৭৫টা জাতিৰ ১২৫০ বিধ বাঁহ এতিয়ালৈকে চিনাক্তকৰণ কৰা হৈছে। মুঠ ২০টা জাতিৰ প্ৰায় ১৩৬ বিধ বাঁহ ভাৰতবৰ্ষৰ বিভিন্ন স্থানত পোৱা যায়। ইয়াৰে ৫০ শতাংশৰো অধিক বাঁহ অসমকে ধৰি সমগ্ৰ উত্তৰ পূৰ্ত্বাঞ্চলত পোৱা যায়। ১৫টা জাতিৰ প্ৰায় ৯০টা প্ৰজাতিৰ বাঁহ এই অঞ্চলত বিদ্যমান।
শোভা বৰ্দ্ধক বাঁহক অলংকাৰিক(Ornamenutal bamboo) বুলি কোৱা হয়। অলংকাৰিক শব্দৰ অৰ্থই হৈছে ‘সজাবলৈ ব্যৱহাৰ কৰা’। সকলো বাঁহেই প্ৰাকৃতিকভাৱে সুন্দৰ যদিও নিৰ্দিষ্ট কিছুমান বাঁহকহে আলংকাৰিক শ্ৰেণীৰ অৰ্ন্তভুক্ত কৰা হয়। বিশ্বত প্ৰায় ২০০ ৰো অধিক অলংকাৰিক বাঁহ পোৱা যায়। সঘনাই ফুল ফল নলগাকৈ কেৱল মাত্ৰ তৃণকাণ্ডৰ বাহ্যিক অবয়ব নাইবা বৰণ আৰু ঋতু অনুযায়ী পাতৰ বৈশিষ্ট আদিয়েই হৈছে মূলতঃ কোনো প্ৰজাতিৰ বাঁহক আলংকাৰিক কৰাৰ কাৰক।যোৰহাটৰ চটাইস্থিত বৰ্ষা অৰণ্য গৱেষণা প্ৰতিষ্ঠানৰ বেম্বুচেটামত সংৰক্ষিত প্ৰায় ৫০ বিধ বিভিন্ন প্ৰজাতিৰ বাঁহৰ ভিতৰত কেৱল মাত্ৰ ৫ বিধ অলংকাৰিক বাঁহৰ বিৱৰণেৰে এই লেখাটি যুগুত কৰা হৈছে।
 
হালধীয়া বাঁহ -
হালধীয়া বাঁহৰ বৈজ্ঞানিক নাম Bambusa vulgaris var striata(vittata)। হালধীয়া তৃণকাণ্ডত পাতল আৰু ঘন সেউজীয়া ৰঙৰ দীঘল দীঘল আঁক আৰু ঠাল-ঠেঙুলীত সেউজীয়া পাতৰ সৈতে এইবিধ বাঁহ দেখাত অতি ধুনীয়া। অসমত এইবিধ বাঁহক হালধীয়া বাঁহ বুলিয়েই কোৱা হয়। চীন দেশ আৰু জাপানত প্ৰাকৃতিক ভাৱে বিদ্যমান এইবিধ বাঁহ ভাৰতৰো বিভিন্ন স্থানত পোৱা যায়। সমুদ্ৰপৃষ্ঠৰ পৰা প্ৰায় ১০০০ মিটাৰ উচ্চতালৈকে পাব পৰা এইবিধ বাঁহ ১০-১৫ মিটাৰ পৰ্য্যন্ত ওখ হয়। তৃণকাণ্ডৰ ব্যাস ৫-১০ চেঃমিঃ আৰু দুটা গাঁঠিৰ মাজৰ দূৰত্ব ২০-৪৫ চেঃমিঃ হোৱা দেখা যায়।
ফুল ফুলাৰ চক্ৰ(Flowering cycle) অতি দীঘলীয়া হোৱা বাবে সাধাৰণতে মুঢ়া আৰু তৃণকাণ্ডৰ শাখাকলমৰ(Culm cutting) দ্বাৰা এইবিধ বাঁহৰ বিস্তাৰণ কৰা হয়। পৰীক্ষামূলকভাৱে খেতি কৰি দেখা গৈছে যে কোনোধৰণৰ ৰুটিং হৰমোন ব্যৱহাৰ নকৰাকৈও অতি সহজে তৃণকাণ্ডৰ শাখাকলমৰ দ্বাৰা কম সংখ্যক বাঁহৰ পৰা প্ৰচুৰ সংখ্যক বাঁহ ব্যৱসায়িক ভিত্তিত উৎপাদন কৰিব পাৰি। হালধীয়া বাঁহ দেখাত ধুনীয়া হোৱাৰ বাবে ঘাইকৈ ঘৰৰ চৌহদ, উদ্যান আদিৰ পৰিবেশ নান্দনিকৰণত ব্যৱহাৰ কৰা হয়।
কলচী বাঁহ -
কলচী বাঁহৰ বৈজ্ঞানিক নাম Bambusa wamin তৃণকাণ্ডৰ প্ৰতি দুটা গাঠিৰ মাজৰ অংশ কলচীৰ আকৃতিৰ হোৱা বাবে এইবিধ বাঁহক কলচী বাঁহ বুলি কোৱা হয়। ঠাইবিশেষে এই প্ৰজাতিৰ বাঁহক বুদ্ধ বাঁহ বুলিও জনা যায়। মধ্যমীয়া জোখৰ এইবিধ বাঁহ সাধাৰণতে ৪.৮ মিঃ পৰ্য্যন্ত ওখ হোৱা দেখা দেখা যায়। উজ্জ্বল ঘন সেউজীয়া ৰঙৰ তৃণকাণ্ড বিলাকৰ প্ৰতি দুটা গাঠিৰ মাজৰ দূৰত্ব ২০-২৫ চেঃমিঃ হোৱা দেখা যায় যদিও তলৰ অংশত গাঠি বিলাক আৰু অলপ ঘন ঘনকৈ থকা দেখা যায়।
অন্যান্য বাঁহৰ দৰে কলচী বাঁহ হাবিত বনৰীয়া ভাৱে পোৱা নাযায়। চীনদেশ আৰু থাইলেণ্ডত প্ৰাকৃতিকভাৱে পোৱা এইবিধ বাঁহ ভাৰতবৰ্ষকে আদি কৰি নাতিশীতোষ্ণ অঞ্চলতো(Subtropical-region) খেতি কৰিব
পাৰি। মূঢ়াৰ দ্বাৰা বিস্তাৰণ কৰাৰ উপৰিও তৃণকাণ্ডৰ শাখাকলম আৰু ডালৰ শাখাকলমৰ(Branch cutting) দ্বাৰা এইবিধ বাঁহ অতি সহজে বিস্তাৰণ কৰিব পাৰি। এইখিনিতে উল্লেখ কৰিব পাৰি যে ব্যৱসায়িক ভিত্তিত খেতি কৰাৰ ক্ষেত্ৰত ৰুটিং হৰমোন ব্যৱহাৰ কৰি অধিক ফলপ্ৰসূ হ’ব পাৰি। তৃণকাণ্ডৰ বিশেষ গঠনৰ বাবে এই প্ৰজাতিৰ বাঁহ উদ্যান, ৰেষ্টুৰেণ্ট আদিত পৰিবেশৰ শোভাবৰ্দ্ধনৰ বাবে ৰোপন কৰা হয়। ইয়াৰ উপৰিও হস্তশিল্পতো এইবিধ বাঁহ ব্যৱহাৰ কৰা হয়।
হেডজ বেম্ব’-
হেডজ বেম্ব’ৰ বৈজ্ঞানিক নাম Bambusa multiplex স্থানীয়ভাৱে এইবিধ বাঁহক হেডজ বেম্ব’ বুলিয়েই জনা যায়। চিৰসেউজীয়া এইবিধ বাঁহ প্ৰায় ২-৪ মিটাৰ পৰ্য্যন্ত ওখ হয়। প্ৰতিডাল বাঁহ এছাৰি সদৃশ আৰু প্ৰতিডাল বাঁহৰ তৃনকাণ্ডৰ ঘেৰ ১.৫-২.৫ চেঃমিঃ হোৱা দেখা যায়। নতুনকৈ ওলোৱা গাজ বিলাক নোমবিহীন, মিহি আৰু ক্ষীণ হোৱা দেখা যায়। ঢকুৱাৰ ৰং ঈষং-সেউজীয়া-হালধীয়া ৰঙৰ হয়।
সাধাৰণতে মুঢ়া ৰোপন কৰি অথবা মূঢ়াৰ পৃথকীকৰণ(Rhizome splitting) কৰি এই প্ৰজাতিৰ বাঁহৰ বিস্তাৰণ ঘটাব পাৰি। বিশ্বৰ ভালেমানবোৰ দেশত এইবিধ বাঁহৰ ফুল ফুলাৰ তথ্য পোৱা গৈছে। শেহতীয়াকৈ ১৯৭৭-১৯৮৫ চনত বাংলাদেশত এইবিধ বাঁহ চেগাচোৰোকাকৈ(Sporadic) ফুলাৰ তথ্য পোৱা গৈছে।
হেডজ বেম্ব’ ঘাইকৈ কোনো ক্ষেত্ৰৰ-সীমা নিৰ্দিষ্ট কৰিবলৈ ৰোপন কৰা হয়। ইয়াৰ উপৰিও থাইলেণ্ডত বিভিন্ন ধৰণৰ নিৰ্মাণ কাৰ্য, বাস্কেট আদি তৈয়াৰ কৰা আৰু হস্তশিল্পত এইবিধ বাঁহ প্ৰচুৰ পৰিমাণে ব্যৱহাৰ হয়। ঘৰৰ বাৰী, ৰেষ্টুৰেণ্ট, হোটেল, চৰকাৰী, আবাসগৃহ, উদ্যান আদিত এই প্ৰজাতিৰ বাঁহ শৃংখলাবদ্ধভাৱে ৰোপন কৰি পৰিবেশ সেউজীকৰণ(Greenary) কৰিব পাৰি।
এৰ’ বেম্ব’ -
এৰ’ বেম্ব’ৰ বৈজ্ঞানিক নাম Pseudosasa japonca। জাপান আৰু কোৰিয়াত প্ৰাকৃতিকভাৱে পোৱা এইবিধ বাঁহক ইংৰাজীত এৰ’ বেম্ব’ বুলি কোৱা হয়। জাপানীসকলে কাঁড় বনাবলৈ এইবিধ বাঁহ ব্যৱহাৰ কৰে বাবে জাপানী এৰ’ বেম্ব’ বুলিও জনা যায়ু। ২-৫ মিটাৰ পৰ্য্যন্ত ওখ হোৱা এইবিধ বাঁহৰ প্ৰতিডাল তৃণকাণ্ডৰ ব্যাস কেৱল মাত্ৰ ৰ ইঞ্চি বা তাতকৈও কম হোৱা দেখা যায়। অন্য বাঁহৰ তুলনাত এইবিধ বাঁহৰ ঠাণ্ডা-গৰম সহ্য কৰিব কৰা ক্ষমতা অধিক হোৱাৰ বাবে ০° উষ্ণতাতো ভালদৰে বৰ্তি থাকিব পাৰে আনহাতে ১৭.৭° উষ্ণতাতো চিৰসেউজ হৈ থাকে। তৃণকাণ্ড হালধীয়া মূগা বৰণৰ হোৱা দেখা যায়। ফুল ফুলাৰ পৰিঘটনা অতি বিৰল।
সাৰুৱা অথচ সেমেকা, পানী জমা নোহোৱা মাটিত এই প্ৰজাতিৰ বাঁহৰ খেতি ভাল হয়। মূঢ়া বিলাক মাটিত বগাই যোৱা ধৰণৰ হয়। সেয়ে মূঢ়াৰ পৃথকীকৰণ অথবা তৃণকাণ্ডৰ এছাৰী পৃথকীকৰণ(Macroproliferation) পদ্ধতিৰে এইবিধ বাঁহৰ বিস্তাৰণ ঘটোৱা হয়। ইন্দোনেচিয়া, জাপান, আমেৰিকাকে ধৰি বিশ্বৰ বিভিন্ন ঠাইত এই প্ৰজাতিৰ বাঁহ প্ৰচুৰ পৰিমাণে পোৱা যায়। ভাৰতবৰ্ষৰো বিভিন্ন স্থানত উদ্যানবিলাকত এইবিধ বাঁহ ৰোপন কৰা দেখা গৈছে।
এৰ’ বেম্ব’ বিশেষকৈ হেডজ বা সজীৱ স্ক্ৰীন তৈয়াৰ কৰিবলৈ ৰোপন কৰা হয়। মাটিৰ পৰা ৮-১০ চেঃমিঃ উচ্চতাৰ এইবিধ বাঁহৰ গাজ খাদ্যৰ উপযোগী বুলি তথ্য পোৱা যায়। ৰাজহুৱা স্থান, উদ্যান, চৰকাৰী, বেচৰকাৰী আবাসগৃহৰ চাৰিওফালে এইবিধ বাঁহ ৰোপন কৰি সীমা সুৰক্ষিত কৰাৰ লগতে প্ৰাকৃতিক দৃশ্যও মনোৰম কৰি তুলিব পাৰি। ঘৰৰ আভ্যন্তৰীণ সাজ-সজ্জাৰ বাবেও এইবিধ বাঁহ ব্যৱহাৰ কৰিব পাৰি।
ফৰচুনী বাঁহ -
ফৰচুনী বাঁহৰ বৈজ্ঞানিক নাম Sasa fortanei। এইবিধ অলংকাৰিক বাঁহৰ পাতবিলাক বগা আঁক(Stripe) থাকে। এইবিধ বাঁহ সাধাৰণতে ০.৫ৰ পৰা ১ মিটাৰ পৰ্য্যন্ত ওখ হয় আৰু ৰ’দ-ঘাই, পানী সহজে বাগৰি যাব পৰা সাৰুৱা মাটিত এই বাঁহৰ খেতি ভালদৰে কৰিব পাৰি।
সাধাৰণতে মূঢ়া আৰু তৃণকাণ্ডৰ পৃথকীকৰণ পদ্ধতিৰে অতি সহজতে এইবিধ বাঁহৰ বিস্তাৰণ কৰিব পাৰি। ফুল ওফুলাৰ তথ্য এই লেখকৰ হাতত মজুত নাই। ব্যৱহাৰিক দিশত এই বাঁহৰ মূল্য অধিক নহ’লেও অলংকাৰিক বাঁহ হিচাপে ব্যৱসায়ভিত্তিত খেতি কৰি অধিক অৰ্থ উপাৰ্জন কৰিব পাৰি।
লেখক: শ্ৰীমতী ইলোৰা দত্ত বৰা, ড° ৰুণুমী দেৱী বৰঠাকুৰ(সেউজ সোপান)



 
বাঁহ হৈছে তৃণগোত্ৰৰ(Poaceae) অন্তৰ্গত সবাতোতকৈ ওখ এক বহুবৰ্ষীয় উদ্ভিদ। সমগ্ৰ বিশ্বত মুঠতে ৭৫টা জাতিৰ ১২৫০ বিধ বাঁহ এতিয়ালৈকে চিনাক্তকৰণ কৰা হৈছে। মুঠ ২০টা জাতিৰ প্ৰায় ১৩৬ বিধ বাঁহ ভাৰতবৰ্ষৰ বিভিন্ন স্থানত পোৱা যায়। ইয়াৰে ৫০ শতাংশৰো অধিক বাঁহ অসমকে ধৰি সমগ্ৰ উত্তৰ পূৰ্ত্বাঞ্চলত পোৱা যায়। ১৫টা জাতিৰ প্ৰায় ৯০টা প্ৰজাতিৰ বাঁহ এই অঞ্চলত বিদ্যমান।
শোভা বৰ্দ্ধক বাঁহক অলংকাৰিক(Ornamental bamboo) বুলি কোৱা হয়। অলংকাৰিক শব্দৰ অৰ্থই হৈছে ‘সজাবলৈ ব্যৱহাৰ কৰা’। সকলো বাঁহেই প্ৰাকৃতিকভাৱে সুন্দৰ যদিও নিৰ্দিষ্ট কিছুমান বাঁহকহে আলংকাৰিক শ্ৰেণীৰ অৰ্ন্তভুক্ত কৰা হয়। বিশ্বত প্ৰায় ২০০ ৰো অধিক অলংকাৰিক বাঁহ পোৱা যায়। সঘনাই ফুল ফল নলগাকৈ কেৱল মাত্ৰ তৃণকাণ্ডৰ বাহ্যিক অবয়ব নাইবা বৰণ আৰু ঋতু অনুযায়ী পাতৰ বৈশিষ্ট আদিয়েই হৈছে মূলতঃ কোনো প্ৰজাতিৰ বাঁহক আলংকাৰিক কৰাৰ কাৰক।যোৰহাটৰ চটাইস্থিত বৰ্ষা অৰণ্য গৱেষণা প্ৰতিষ্ঠানৰ বেম্বুচেটামত সংৰক্ষিত প্ৰায় ৫০ বিধ বিভিন্ন প্ৰজাতিৰ বাঁহৰ ভিতৰত কেৱল মাত্ৰ ৫ বিধ অলংকাৰিক বাঁহৰ বিৱৰণেৰে এই লেখাটি যুগুত কৰা হৈছে।
 
হালধীয়া বাঁহ -
হালধীয়া বাঁহৰ বৈজ্ঞানিক নাম Bambusa vulgaris var striata(vittata)। হালধীয়া তৃণকাণ্ডত পাতল আৰু ঘন সেউজীয়া ৰঙৰ দীঘল দীঘল আঁক আৰু ঠাল-ঠেঙুলীত সেউজীয়া পাতৰ সৈতে এইবিধ বাঁহ দেখাত অতি ধুনীয়া। অসমত এইবিধ বাঁহক হালধীয়া বাঁহ বুলিয়েই কোৱা হয়। চীন দেশ আৰু জাপানত প্ৰাকৃতিক ভাৱে বিদ্যমান এইবিধ বাঁহ ভাৰতৰো বিভিন্ন স্থানত পোৱা যায়। সমুদ্ৰপৃষ্ঠৰ পৰা প্ৰায় ১০০০ মিটাৰ উচ্চতালৈকে পাব পৰা এইবিধ বাঁহ ১০-১৫ মিটাৰ পৰ্য্যন্ত ওখ হয়। তৃণকাণ্ডৰ ব্যাস ৫-১০ চেঃমিঃ আৰু দুটা গাঁঠিৰ মাজৰ দূৰত্ব ২০-৪৫ চেঃমিঃ হোৱা দেখা যায়।
ফুল ফুলাৰ চক্ৰ(Flowering cycle) অতি দীঘলীয়া হোৱা বাবে সাধাৰণতে মুঢ়া আৰু তৃণকাণ্ডৰ শাখাকলমৰ(Culm cutting) দ্বাৰা এইবিধ বাঁহৰ বিস্তাৰণ কৰা হয়। পৰীক্ষামূলকভাৱে খেতি কৰি দেখা গৈছে যে কোনোধৰণৰ ৰুটিং হৰমোন ব্যৱহাৰ নকৰাকৈও অতি সহজে তৃণকাণ্ডৰ শাখাকলমৰ দ্বাৰা কম সংখ্যক বাঁহৰ পৰা প্ৰচুৰ সংখ্যক বাঁহ ব্যৱসায়িক ভিত্তিত উৎপাদন কৰিব পাৰি। হালধীয়া বাঁহ দেখাত ধুনীয়া হোৱাৰ বাবে ঘাইকৈ ঘৰৰ চৌহদ, উদ্যান আদিৰ পৰিবেশ নান্দনিকৰণত ব্যৱহাৰ কৰা হয়।
কলচী বাঁহ -
কলচী বাঁহৰ বৈজ্ঞানিক নাম Bambusa wamin তৃণকাণ্ডৰ প্ৰতি দুটা গাঠিৰ মাজৰ অংশ কলচীৰ আকৃতিৰ হোৱা বাবে এইবিধ বাঁহক কলচী বাঁহ বুলি কোৱা হয়। ঠাইবিশেষে এই প্ৰজাতিৰ বাঁহক বুদ্ধ বাঁহ বুলিও জনা যায়। মধ্যমীয়া জোখৰ এইবিধ বাঁহ সাধাৰণতে ৪.৮ মিঃ পৰ্য্যন্ত ওখ হোৱা দেখা দেখা যায়। উজ্জ্বল ঘন সেউজীয়া ৰঙৰ তৃণকাণ্ড বিলাকৰ প্ৰতি দুটা গাঠিৰ মাজৰ দূৰত্ব ২০-২৫ চেঃমিঃ হোৱা দেখা যায় যদিও তলৰ অংশত গাঠি বিলাক আৰু অলপ ঘন ঘনকৈ থকা দেখা যায়।
অন্যান্য বাঁহৰ দৰে কলচী বাঁহ হাবিত বনৰীয়া ভাৱে পোৱা নাযায়। চীনদেশ আৰু থাইলেণ্ডত প্ৰাকৃতিকভাৱে পোৱা এইবিধ বাঁহ ভাৰতবৰ্ষকে আদি কৰি নাতিশীতোষ্ণ অঞ্চলতো(Subtropical-region) খেতি কৰিব পাৰি। মূঢ়াৰ দ্বাৰা বিস্তাৰণ কৰাৰ উপৰিও তৃণকাণ্ডৰ শাখাকলম আৰু ডালৰ শাখাকলমৰ(Branch cutting) দ্বাৰা এইবিধ বাঁহ অতি সহজে বিস্তাৰণ কৰিব পাৰি। এইখিনিতে উল্লেখ কৰিব পাৰি যে ব্যৱসায়িক ভিত্তিত খেতি কৰাৰ ক্ষেত্ৰত ৰুটিং হৰমোন ব্যৱহাৰ কৰি অধিক ফলপ্ৰসূ হ’ব পাৰি। তৃণকাণ্ডৰ বিশেষ গঠনৰ বাবে এই প্ৰজাতিৰ বাঁহ উদ্যান, ৰেষ্টুৰেণ্ট আদিত পৰিবেশৰ শোভাবৰ্দ্ধনৰ বাবে ৰোপন কৰা হয়। ইয়াৰ উপৰিও হস্তশিল্পতো এইবিধ বাঁহ ব্যৱহাৰ কৰা হয়।
হেডজ বেম্ব’-
হেডজ বেম্ব’ৰ বৈজ্ঞানিক নাম Bambusa multiplex স্থানীয়ভাৱে এইবিধ বাঁহক হেডজ বেম্ব’ বুলিয়েই জনা যায়। চিৰসেউজীয়া এইবিধ বাঁহ প্ৰায় ২-৪ মিটাৰ পৰ্য্যন্ত ওখ হয়। প্ৰতিডাল বাঁহ এছাৰি সদৃশ আৰু প্ৰতিডাল বাঁহৰ তৃনকাণ্ডৰ ঘেৰ ১.৫-২.৫ চেঃমিঃ হোৱা দেখা যায়। নতুনকৈ ওলোৱা গাজ বিলাক নোমবিহীন, মিহি আৰু ক্ষীণ হোৱা দেখা যায়। ঢকুৱাৰ ৰং ঈষং-সেউজীয়া-হালধীয়া ৰঙৰ হয়।
সাধাৰণতে মুঢ়া ৰোপন কৰি অথবা মূঢ়াৰ পৃথকীকৰণ(Rhizome splitting) কৰি এই প্ৰজাতিৰ বাঁহৰ বিস্তাৰণ ঘটাব পাৰি। বিশ্বৰ ভালেমানবোৰ দেশত এইবিধ বাঁহৰ ফুল ফুলাৰ তথ্য পোৱা গৈছে। শেহতীয়াকৈ ১৯৭৭-১৯৮৫ চনত বাংলাদেশত এইবিধ বাঁহ চেগাচোৰোকাকৈ(Sporadic) ফুলাৰ তথ্য পোৱা গৈছে।
হেডজ বেম্ব’ ঘাইকৈ কোনো ক্ষেত্ৰৰ-সীমা নিৰ্দিষ্ট কৰিবলৈ ৰোপন কৰা হয়। ইয়াৰ উপৰিও থাইলেণ্ডত বিভিন্ন ধৰণৰ নিৰ্মাণ কাৰ্য, বাস্কেট আদি তৈয়াৰ কৰা আৰু হস্তশিল্পত এইবিধ বাঁহ প্ৰচুৰ পৰিমাণে ব্যৱহাৰ হয়। ঘৰৰ বাৰী, ৰেষ্টুৰেণ্ট, হোটেল, চৰকাৰী, আবাসগৃহ, উদ্যান আদিত এই প্ৰজাতিৰ বাঁহ শৃংখলাবদ্ধভাৱে ৰোপন কৰি পৰিবেশ সেউজীকৰণ(Greenary) কৰিব পাৰি।
এৰ’ বেম্ব’ -
এৰ’ বেম্ব’ৰ বৈজ্ঞানিক নাম Pseudosasa japonica। জাপান আৰু কোৰিয়াত প্ৰাকৃতিকভাৱে পোৱা এইবিধ বাঁহক ইংৰাজীত এৰ’ বেম্ব’ বুলি কোৱা হয়। জাপানীসকলে কাঁড় বনাবলৈ এইবিধ বাঁহ ব্যৱহাৰ কৰে বাবে জাপানী এৰ’ বেম্ব’ বুলিও জনা যায়ু। ২-৫ মিটাৰ পৰ্য্যন্ত ওখ হোৱা এইবিধ বাঁহৰ প্ৰতিডাল তৃণকাণ্ডৰ ব্যাস কেৱল মাত্ৰ ৰ ইঞ্চি বা তাতকৈও কম হোৱা দেখা যায়। অন্য বাঁহৰ তুলনাত এইবিধ বাঁহৰ ঠাণ্ডা-গৰম সহ্য কৰিব কৰা ক্ষমতা অধিক হোৱাৰ বাবে ০° উষ্ণতাতো ভালদৰে বৰ্তি থাকিব পাৰে আনহাতে ১৭.৭° উষ্ণতাতো চিৰসেউজ হৈ থাকে। তৃণকাণ্ড হালধীয়া মূগা বৰণৰ হোৱা দেখা যায়। ফুল ফুলাৰ পৰিঘটনা অতি বিৰল।
সাৰুৱা অথচ সেমেকা, পানী জমা নোহোৱা মাটিত এই প্ৰজাতিৰ বাঁহৰ খেতি ভাল হয়। মূঢ়া বিলাক মাটিত বগাই যোৱা ধৰণৰ হয়। সেয়ে মূঢ়াৰ পৃথকীকৰণ অথবা তৃণকাণ্ডৰ এছাৰী পৃথকীকৰণ(Macroproliferation) পদ্ধতিৰে এইবিধ বাঁহৰ বিস্তাৰণ ঘটোৱা হয়। ইন্দোনেচিয়া, জাপান, আমেৰিকাকে ধৰি বিশ্বৰ বিভিন্ন ঠাইত এই প্ৰজাতিৰ বাঁহ প্ৰচুৰ পৰিমাণে পোৱা যায়। ভাৰতবৰ্ষৰো বিভিন্ন স্থানত উদ্যানবিলাকত এইবিধ বাঁহ ৰোপন কৰা দেখা গৈছে।
এৰ’ বেম্ব’ বিশেষকৈ হেডজ বা সজীৱ স্ক্ৰীন তৈয়াৰ কৰিবলৈ ৰোপন কৰা হয়। মাটিৰ পৰা ৮-১০ চেঃমিঃ উচ্চতাৰ এইবিধ বাঁহৰ গাজ খাদ্যৰ উপযোগী বুলি তথ্য পোৱা যায়। ৰাজহুৱা স্থান, উদ্যান, চৰকাৰী, বেচৰকাৰী আবাসগৃহৰ চাৰিওফালে এইবিধ বাঁহ ৰোপন কৰি সীমা সুৰক্ষিত কৰাৰ লগতে প্ৰাকৃতিক দৃশ্যও মনোৰম কৰি তুলিব পাৰি। ঘৰৰ আভ্যন্তৰীণ সাজ-সজ্জাৰ বাবেও এইবিধ বাঁহ ব্যৱহাৰ কৰিব পাৰি।
ফৰচুনী বাঁহ -
ফৰচুনী বাঁহৰ বৈজ্ঞানিক নাম Sasa fortanei। এইবিধ অলংকাৰিক বাঁহৰ পাতবিলাক বগা আঁক(Stripe) থাকে। এইবিধ বাঁহ সাধাৰণতে ০.৫ৰ পৰা ১ মিটাৰ পৰ্য্যন্ত ওখ হয় আৰু ৰ’দ-ঘাই, পানী সহজে বাগৰি যাব পৰা সাৰুৱা মাটিত এই বাঁহৰ খেতি ভালদৰে কৰিব পাৰি।
সাধাৰণতে মূঢ়া আৰু তৃণকাণ্ডৰ পৃথকীকৰণ পদ্ধতিৰে অতি সহজতে এইবিধ বাঁহৰ বিস্তাৰণ কৰিব পাৰি। ফুল ওফুলাৰ তথ্য এই লেখকৰ হাতত মজুত নাই। ব্যৱহাৰিক দিশত এই বাঁহৰ মূল্য অধিক নহ’লেও অলংকাৰিক বাঁহ হিচাপে ব্যৱসায়ভিত্তিত খেতি কৰি অধিক অৰ্থ উপাৰ্জন কৰিব পাৰি।
লেখক: শ্ৰীমতী ইলোৰা দত্ত বৰা, ড° ৰুণুমী দেৱী বৰঠাকুৰ(সেউজ সোপান)



 
বাঁহ হৈছে তৃণগোত্ৰৰ(Poaceae) অন্তৰ্গত সবাতোতকৈ ওখ এক বহুবৰ্ষীয় উদ্ভিদ। সমগ্ৰ বিশ্বত মুঠতে ৭৫টা জাতিৰ ১২৫০ বিধ বাঁহ এতিয়ালৈকে চিনাক্তকৰণ কৰা হৈছে। মুঠ ২০টা জাতিৰ প্ৰায় ১৩৬ বিধ বাঁহ ভাৰতবৰ্ষৰ বিভিন্ন স্থানত পোৱা যায়। ইয়াৰে ৫০ শতাংশৰো অধিক বাঁহ অসমকে ধৰি সমগ্ৰ উত্তৰ পূৰ্ত্বাঞ্চলত পোৱা যায়। ১৫টা জাতিৰ প্ৰায় ৯০টা প্ৰজাতিৰ বাঁহ এই অঞ্চলত বিদ্যমান।
শোভা বৰ্দ্ধক বাঁহক অলংকাৰিক(Ornamenutal bamboo) বুলি কোৱা হয়। অলংকাৰিক শব্দৰ অৰ্থই হৈছে ‘সজাবলৈ ব্যৱহাৰ কৰা’। সকলো বাঁহেই প্ৰাকৃতিকভাৱে সুন্দৰ যদিও নিৰ্দিষ্ট কিছুমান বাঁহকহে আলংকাৰিক শ্ৰেণীৰ অৰ্ন্তভুক্ত কৰা হয়। বিশ্বত প্ৰায় ২০০ ৰো অধিক অলংকাৰিক বাঁহ পোৱা যায়। সঘনাই ফুল ফল নলগাকৈ কেৱল মাত্ৰ তৃণকাণ্ডৰ বাহ্যিক অবয়ব নাইবা বৰণ আৰু ঋতু অনুযায়ী পাতৰ বৈশিষ্ট আদিয়েই হৈছে মূলতঃ কোনো প্ৰজাতিৰ বাঁহক আলংকাৰিক কৰাৰ কাৰক।যোৰহাটৰ চটাইস্থিত বৰ্ষা অৰণ্য গৱেষণা প্ৰতিষ্ঠানৰ বেম্বুচেটামত সংৰক্ষিত প্ৰায় ৫০ বিধ বিভিন্ন প্ৰজাতিৰ বাঁহৰ ভিতৰত কেৱল মাত্ৰ ৫ বিধ অলংকাৰিক বাঁহৰ বিৱৰণেৰে এই লেখাটি যুগুত কৰা হৈছে।
 
হালধীয়া বাঁহ -
হালধীয়া বাঁহৰ বৈজ্ঞানিক নাম Bambusa vulgaris var striata(vittata)। হালধীয়া তৃণকাণ্ডত পাতল আৰু ঘন সেউজীয়া ৰঙৰ দীঘল দীঘল আঁক আৰু ঠাল-ঠেঙুলীত সেউজীয়া পাতৰ সৈতে এইবিধ বাঁহ দেখাত অতি ধুনীয়া। অসমত এইবিধ বাঁহক হালধীয়া বাঁহ বুলিয়েই কোৱা হয়। চীন দেশ আৰু জাপানত প্ৰাকৃতিক ভাৱে বিদ্যমান এইবিধ বাঁহ ভাৰতৰো বিভিন্ন স্থানত পোৱা যায়। সমুদ্ৰপৃষ্ঠৰ পৰা প্ৰায় ১০০০ মিটাৰ উচ্চতালৈকে পাব পৰা এইবিধ বাঁহ ১০-১৫ মিটাৰ পৰ্য্যন্ত ওখ হয়। তৃণকাণ্ডৰ ব্যাস ৫-১০ চেঃমিঃ আৰু দুটা গাঁঠিৰ মাজৰ দূৰত্ব ২০-৪৫ চেঃমিঃ হোৱা দেখা যায়।
ফুল ফুলাৰ চক্ৰ(Flowering cycle) অতি দীঘলীয়া হোৱা বাবে সাধাৰণতে মুঢ়া আৰু তৃণকাণ্ডৰ শাখাকলমৰ(Culm cutting) দ্বাৰা এইবিধ বাঁহৰ বিস্তাৰণ কৰা হয়। পৰীক্ষামূলকভাৱে খেতি কৰি দেখা গৈছে যে কোনোধৰণৰ ৰুটিং হৰমোন ব্যৱহাৰ নকৰাকৈও অতি সহজে তৃণকাণ্ডৰ শাখাকলমৰ দ্বাৰা কম সংখ্যক বাঁহৰ পৰা প্ৰচুৰ সংখ্যক বাঁহ ব্যৱসায়িক ভিত্তিত উৎপাদন কৰিব পাৰি। হালধীয়া বাঁহ দেখাত ধুনীয়া হোৱাৰ বাবে ঘাইকৈ ঘৰৰ চৌহদ, উদ্যান আদিৰ পৰিবেশ নান্দনিকৰণত ব্যৱহাৰ কৰা হয়।
কলচী বাঁহ -
কলচী বাঁহৰ বৈজ্ঞানিক নাম Bambusa wamin তৃণকাণ্ডৰ প্ৰতি দুটা গাঠিৰ মাজৰ অংশ কলচীৰ আকৃতিৰ হোৱা বাবে এইবিধ বাঁহক কলচী বাঁহ বুলি কোৱা হয়। ঠাইবিশেষে এই প্ৰজাতিৰ বাঁহক বুদ্ধ বাঁহ বুলিও জনা যায়। মধ্যমীয়া জোখৰ এইবিধ বাঁহ সাধাৰণতে ৪.৮ মিঃ পৰ্য্যন্ত ওখ হোৱা দেখা দেখা যায়। উজ্জ্বল ঘন সেউজীয়া ৰঙৰ তৃণকাণ্ড বিলাকৰ প্ৰতি দুটা গাঠিৰ মাজৰ দূৰত্ব ২০-২৫ চেঃমিঃ হোৱা দেখা যায় যদিও তলৰ অংশত গাঠি বিলাক আৰু অলপ ঘন ঘনকৈ থকা দেখা যায়।
অন্যান্য বাঁহৰ দৰে কলচী বাঁহ হাবিত বনৰীয়া ভাৱে পোৱা নাযায়। চীনদেশ আৰু থাইলেণ্ডত প্ৰাকৃতিকভাৱে পোৱা এইবিধ বাঁহ ভাৰতবৰ্ষকে আদি কৰি নাতিশীতোষ্ণ অঞ্চলতো(Subtropical-region) খেতি কৰিব
পাৰি। মূঢ়াৰ দ্বাৰা বিস্তাৰণ কৰাৰ উপৰিও তৃণকাণ্ডৰ শাখাকলম আৰু ডালৰ শাখাকলমৰ(Branch cutting) দ্বাৰা এইবিধ বাঁহ অতি সহজে বিস্তাৰণ কৰিব পাৰি। এইখিনিতে উল্লেখ কৰিব পাৰি যে ব্যৱসায়িক ভিত্তিত খেতি কৰাৰ ক্ষেত্ৰত ৰুটিং হৰমোন ব্যৱহাৰ কৰি অধিক ফলপ্ৰসূ হ’ব পাৰি। তৃণকাণ্ডৰ বিশেষ গঠনৰ বাবে এই প্ৰজাতিৰ বাঁহ উদ্যান, ৰেষ্টুৰেণ্ট আদিত পৰিবেশৰ শোভাবৰ্দ্ধনৰ বাবে ৰোপন কৰা হয়। ইয়াৰ উপৰিও হস্তশিল্পতো এইবিধ বাঁহ ব্যৱহাৰ কৰা হয়।
হেডজ বেম্ব’-
হেডজ বেম্ব’ৰ বৈজ্ঞানিক নাম Bambusa multiplex স্থানীয়ভাৱে এইবিধ বাঁহক হেডজ বেম্ব’ বুলিয়েই জনা যায়। চিৰসেউজীয়া এইবিধ বাঁহ প্ৰায় ২-৪ মিটাৰ পৰ্য্যন্ত ওখ হয়। প্ৰতিডাল বাঁহ এছাৰি সদৃশ আৰু প্ৰতিডাল বাঁহৰ তৃনকাণ্ডৰ ঘেৰ ১.৫-২.৫ চেঃমিঃ হোৱা দেখা যায়। নতুনকৈ ওলোৱা গাজ বিলাক নোমবিহীন, মিহি আৰু ক্ষীণ হোৱা দেখা যায়। ঢকুৱাৰ ৰং ঈষং-সেউজীয়া-হালধীয়া ৰঙৰ হয়।
সাধাৰণতে মুঢ়া ৰোপন কৰি অথবা মূঢ়াৰ পৃথকীকৰণ(Rhizome splitting) কৰি এই প্ৰজাতিৰ বাঁহৰ বিস্তাৰণ ঘটাব পাৰি। বিশ্বৰ ভালেমানবোৰ দেশত এইবিধ বাঁহৰ ফুল ফুলাৰ তথ্য পোৱা গৈছে। শেহতীয়াকৈ ১৯৭৭-১৯৮৫ চনত বাংলাদেশত এইবিধ বাঁহ চেগাচোৰোকাকৈ(Sporadic) ফুলাৰ তথ্য পোৱা গৈছে।
হেডজ বেম্ব’ ঘাইকৈ কোনো ক্ষেত্ৰৰ-সীমা নিৰ্দিষ্ট কৰিবলৈ ৰোপন কৰা হয়। ইয়াৰ উপৰিও থাইলেণ্ডত বিভিন্ন ধৰণৰ নিৰ্মাণ কাৰ্য, বাস্কেট আদি তৈয়াৰ কৰা আৰু হস্তশিল্পত এইবিধ বাঁহ প্ৰচুৰ পৰিমাণে ব্যৱহাৰ হয়। ঘৰৰ বাৰী, ৰেষ্টুৰেণ্ট, হোটেল, চৰকাৰী, আবাসগৃহ, উদ্যান আদিত এই প্ৰজাতিৰ বাঁহ শৃংখলাবদ্ধভাৱে ৰোপন কৰি পৰিবেশ সেউজীকৰণ(Greenary) কৰিব পাৰি।
এৰ’ বেম্ব’ -
এৰ’ বেম্ব’ৰ বৈজ্ঞানিক নাম Pseudosasa japonca। জাপান আৰু কোৰিয়াত প্ৰাকৃতিকভাৱে পোৱা এইবিধ বাঁহক ইংৰাজীত এৰ’ বেম্ব’ বুলি কোৱা হয়। জাপানীসকলে কাঁড় বনাবলৈ এইবিধ বাঁহ ব্যৱহাৰ কৰে বাবে জাপানী এৰ’ বেম্ব’ বুলিও জনা যায়ু। ২-৫ মিটাৰ পৰ্য্যন্ত ওখ হোৱা এইবিধ বাঁহৰ প্ৰতিডাল তৃণকাণ্ডৰ ব্যাস কেৱল মাত্ৰ ৰ ইঞ্চি বা তাতকৈও কম হোৱা দেখা যায়। অন্য বাঁহৰ তুলনাত এইবিধ বাঁহৰ ঠাণ্ডা-গৰম সহ্য কৰিব কৰা ক্ষমতা অধিক হোৱাৰ বাবে ০° উষ্ণতাতো ভালদৰে বৰ্তি থাকিব পাৰে আনহাতে ১৭.৭° উষ্ণতাতো চিৰসেউজ হৈ থাকে। তৃণকাণ্ড হালধীয়া মূগা বৰণৰ হোৱা দেখা যায়। ফুল ফুলাৰ পৰিঘটনা অতি বিৰল।
সাৰুৱা অথচ সেমেকা, পানী জমা নোহোৱা মাটিত এই প্ৰজাতিৰ বাঁহৰ খেতি ভাল হয়। মূঢ়া বিলাক মাটিত বগাই যোৱা ধৰণৰ হয়। সেয়ে মূঢ়াৰ পৃথকীকৰণ অথবা তৃণকাণ্ডৰ এছাৰী পৃথকীকৰণ(Macroproliferation) পদ্ধতিৰে এইবিধ বাঁহৰ বিস্তাৰণ ঘটোৱা হয়। ইন্দোনেচিয়া, জাপান, আমেৰিকাকে ধৰি বিশ্বৰ বিভিন্ন ঠাইত এই প্ৰজাতিৰ বাঁহ প্ৰচুৰ পৰিমাণে পোৱা যায়। ভাৰতবৰ্ষৰো বিভিন্ন স্থানত উদ্যানবিলাকত এইবিধ বাঁহ ৰোপন কৰা দেখা গৈছে।
এৰ’ বেম্ব’ বিশেষকৈ হেডজ বা সজীৱ স্ক্ৰীন তৈয়াৰ কৰিবলৈ ৰোপন কৰা হয়। মাটিৰ পৰা ৮-১০ চেঃমিঃ উচ্চতাৰ এইবিধ বাঁহৰ গাজ খাদ্যৰ উপযোগী বুলি তথ্য পোৱা যায়। ৰাজহুৱা স্থান, উদ্যান, চৰকাৰী, বেচৰকাৰী আবাসগৃহৰ চাৰিওফালে এইবিধ বাঁহ ৰোপন কৰি সীমা সুৰক্ষিত কৰাৰ লগতে প্ৰাকৃতিক দৃশ্যও মনোৰম কৰি তুলিব পাৰি। ঘৰৰ আভ্যন্তৰীণ সাজ-সজ্জাৰ বাবেও এইবিধ বাঁহ ব্যৱহাৰ কৰিব পাৰি।
ফৰচুনী বাঁহ -
ফৰচুনী বাঁহৰ বৈজ্ঞানিক নাম Sasa fortanei। এইবিধ অলংকাৰিক বাঁহৰ পাতবিলাক বগা আঁক(Stripe) থাকে। এইবিধ বাঁহ সাধাৰণতে ০.৫ৰ পৰা ১ মিটাৰ পৰ্য্যন্ত ওখ হয় আৰু ৰ’দ-ঘাই, পানী সহজে বাগৰি যাব পৰা সাৰুৱা মাটিত এই বাঁহৰ খেতি ভালদৰে কৰিব পাৰি।
সাধাৰণতে মূঢ়া আৰু তৃণকাণ্ডৰ পৃথকীকৰণ পদ্ধতিৰে অতি সহজতে এইবিধ বাঁহৰ বিস্তাৰণ কৰিব পাৰি। ফুল ওফুলাৰ তথ্য এই লেখকৰ হাতত মজুত নাই। ব্যৱহাৰিক দিশত এই বাঁহৰ মূল্য অধিক নহ’লেও অলংকাৰিক বাঁহ হিচাপে ব্যৱসায়ভিত্তিত খেতি কৰি অধিক অৰ্থ উপাৰ্জন কৰিব পাৰি।
লেখক: শ্ৰীমতী ইলোৰা দত্ত বৰা, ড° ৰুণুমী দেৱী বৰঠাকুৰ(সেউজ সোপান)




এক কিলোগ্ৰাম ভাল, শুকান ধানখেৰ লওক আৰু ২-৩ ইঞ্চি  জোখত সৰু সৰু কৈ  কাটি লওক৷
এটা নিশা কটা খেৰখিনি ঠাণ্ডা পানীত ডুবাই ৰাখক আৰু পানীৰ পৰা খেৰখিনি  উলিয়াই আনক৷
খেৰ শোধন
সিক্ত  খেৰখিনি গৰম  পানীত ৩০ মিনিটৰ পৰা ১ ঘন্টা সিজাওক ৷ গৰম পানীৰ পৰা খেৰ খিনি তুলি আনি পৰিস্কাৰ মজিয়া  নাইবা বাৰীত ঠাণ্ডা হবলৈ  মেলি দিয়ক ৷ খেৰত থকা অতিৰিক্ত পানী হাতেৰে চেপি আঁতৰাই পেলাওক৷
৯০-১০০ গ্ৰাম বীজ (স্পন) লওক সম পৰিমাণত চাৰি ভাগ কৰি লওক৷  
৪০ X ৬০ ছেন্টিমিটাৰ জোখৰ এটা পলিথিনৰ মোনা লওক ৷ মোনাটোত ১৫-২০ টা ফুটা কৰি লৈ বন্ধ  তলিভাগ ৰচিৰে বান্ধি লওক৷ তাৰ পিছত তলিবন্ধা মোনা লুটিয়াই লওক৷  
শোধন কৰা খেৰখিনিত ০.১ শতাংশ গাঢ়তাৰ বেভিষ্টিন (১গ্ৰাম ১লিটাৰ পানীত মিহলাই লওক)  পাতলকৈ স্প্ৰে কৰি লৈ সমানে ৫ ভাগ কৰি লওক৷ তাৰ এভাগ পলিথিনৰ মোনাটোত ভৰাই হাতৰ  তলুৱাৰে টানকৈ হেচা দিয়ক ৷ তাৰ ওপৰত বীজৰ এভাগ সিঁচি দিয়ক ৷ এতিয়া খেৰৰ দ্বিতীয়  তৰপটো  ভৰাই হাতেৰে হেচি বীজ ছটিয়াওক। এনেকৈ খেৰৰ ৪ টা তৰপৰ ওপৰত ৪ ভাগ বীজ ছটিয়াব  লাগে৷
পঞ্চমভাগ খেৰেৰে বীজৰ ওপৰৰ তৰপটো বাকি মোনাটোৰ মুখখন টানকৈ ৰচিৰে বান্ধি লওক ৷ এতিয়া  মোনাটো অন্ধকাৰ কোঠাত ১২-১৫ দিন ৰাখক ৷ এই  কালছোৱাত (উমনি কাল) বীজৰ পৰা বৰ্দ্ধিত  কাঠফুলাৰ বগা সূত্ৰপুঞ্জই খেৰৰ টুকুৰাবোৰ গাঠি পেলায়।
মোনাটো খুলি কাঠফুলাৰ টোপোলাটো মুক্ত কৰি লৈ কাঠফুলাৰ গৃহত ৰাখক ৷  টোপোলাবোৰ ওলোমাই বা ৰেকত বহাই ৰাখিব৷  
মুক্ত টোপোলাবোৰৰ পৃষ্ঠভাগ শুকাই নাযাবলৈ দ্বিতীয় দিনৰ পৰা প্ৰতি দিনে ২/৩ বাৰ পানী স্প্ৰে  কৰিব লাগে ৷ কাঠফুলা গৃহৰ ভিতৰখন সেমেকা কৰি ৰাখিবলৈ মজিয়াত পানী ঢালিব লাগে৷  
টোপোলা খোলাৰ ৭/৮ দিনৰ পিছত কাঠফুলাৰ কলিৰ থোপা গজিবলৈ ধৰে৷ তাৰ দুদিনৰ পিছতেই কাঠফুলা পৈণত হয় ৷ কাঠফুলাৰ পাহিবোৰ  উভালি চপাই আনিব লাগে৷ দৈনন্দিন পানী স্প্ৰে কৰি থাকিলে ৭/৮ দিনৰ অন্তৰত দ্বিতীয় বা  তৃতীয়বাৰলৈ কাঠফুলা চপাব পাৰি৷
 সতেজ কাঠফুলা ৰেফ্ৰিজাৰেটৰত ৰাখি ৪/৫ দিনমানলৈ খাব পাৰি ৷ তাৰোপৰি ৰ’দত শুকুৱাই  বায়ুনিৰুদ্ধ পেকেটত ৰাখিলে ৬ মাহলৈকে ব্যৱহাৰ কৰিব পাৰি ৷  
কাঠফুলাৰ সমস্যা
 সেউজৰঙী ভেঁকুৰ বীজ সিঁচাৰ আগেয়ে শোধিত খেৰত বেভিষ্টিন বা নহৰুৰ ৰস ৩ মি:লি: প্ৰতি  লিটাৰ পানীত মিহলাই স্প্ৰে কৰক৷
 মাখি আৰু অন্যান্য  পোক
নুভান  বা মালাথিয়ন (১মি:লি: এক লিটাৰ পানীত) কাঠফুলাৰ গৃহৰ বেৰৰ বাহিৰ ভিতৰ দুয়োফালে স্প্ৰে  কৰক৷ তাৰোপৰি নিমযুক্ত ঔষধ (ৰক্ষক, নিমাগণ, নিমাজল, নিমবিচিদিন, ৩মি:লি: ১ লি:  পানীত টোপোলাৰ ওপৰত স্প্ৰে কৰিব পাৰে।
উৎস: অসম কৃষি বিশ্ববিদ্যালয়।




 
এতিয়া কৃষিকৰ্ম কেৱল পথাৰতে আৱদ্ধ হৈ থকা নাই। কৃষিৰ পৰিসৰ পথাৰৰ সীমা চেৰাই আন্তঃৰাষ্ট্ৰীয় সীমাও পাৰ হৈ গৈছে। ভাৰত তথা অসমৰ ৭০ শতাংশ লোকেই কেৱল কৃষিৰ ওপৰত নিৰ্ভৰশীল আৰু ভাৰতৰ মুঠ ঘৰুৱা উৎপাদনৰ(GDP)ত ১৮ শতাংশ বৰঙণি কৃষিয়েই যোগাই। বিগত কিছু বছৰত ভাৰতে প্ৰায় ১৭৪৫ কোটি ডলাৰ(১১৩৪২৫ কোটি টকা)ৰ কৃষি সামগ্ৰী ৰপ্তানি কৰিবলৈ সক্ষম হৈছে। সমগ্ৰ বিশ্বত বিভিন্ন কৃষি সামগ্ৰীৰ চাহিদা বাঢ়ি গৈ আছে। দেশী-বিদেশী বজাৰত শস্য, মৎস্য, পতংগকে মুখ্য কৰি বহুতো সামগ্ৰী চকুত লগাকৈ উপলব্ধ হ’বলৈ লৈছে। বাৰীৰ চুকত আমলখিৰ পৰা আপেললৈ, পুখুৰীৰ টোঁৰা মাছৰ পৰা তিমি মাছলৈ, শাক-শোকোতাৰ পৰা ধান-মাহলৈ সকলোৰে বিপনন হ’বলৈ ধৰিছে। বহুতো কৃষকে ইয়াৰ সুবিধা ল’বলৈ সক্ষম হৈছে যদিও অসমৰ নগন্য ব্যক্তিহে লাভৱান হৈছে। বজাৰৰ প্ৰয়োজন অনুসৰি সামগ্ৰী উৎপাদন কৰা কৃষকসকল সফল হৈছে।
অসম তথা উত্তৰ-পূৰ্বাঞ্চল অনেক বনজ, জলজ তথা জীৱজন্তুৰে সমৃদ্ধ। ইয়াৰ জলবায়ু বিভিন্ন শস্য-মৎস্য আৰু জীৱ-জন্তুৰ উৎপাদনৰ বাবে উপযুক্ত। তৎসতেও কম উৎপাদন তথা বজাৰৰ অভাৱত আমাৰ সম্পদসমূহ সঠিকভাৱে ব্যৱহৃত হোৱা নাই। যি ক্ষুদ্ৰ পৰিমাণৰ সামগ্ৰী বজাৰলৈ গৈছে, তাৰো প্ৰকৃত মূল্য কৃষকসকলে পোৱা নাই। কিছু মধ্যভোগীয়ে কৃষকৰ পৰা অতি কম মূল্যত বা বিনামূলীয়াকৈ এইবিলাক সংগ্ৰহ কৰা দেখা যায়। মূল্য সংযোজনৰ অভাৱত কেঁচা কৃষি সামগ্ৰীসমূহে বজাৰো দখল কৰিব পৰা নাই। বজাৰ সন্ধান কৰাতোও সৰ্বসাধাৰণ মানুহৰ বাবে সম্ভৱ হৈ উঠা নাই। ইয়াৰোপৰি সৰু-সুৰা উদ্যোগ প্ৰতিষ্ঠা কৰিবলৈ আগ্ৰহী যুৱক-যুৱতীয়ে ৰঙাফিটাৰ মেৰপাকৰ বাবে পিছ হুহকিবলৈ বাধ্য হৈছে। কিন্তু বৰ্তমান চৰকাৰৰ কেইটামান নীতি এইক্ষেত্ৰত প্ৰশংসনীয় বুলি ক’ব পাৰি যদিও নীতিসমূহ কিমান কাৰ্যকৰী হ’ব সেইয়া সময়হে ক’ব। আজিৰ যুৱক-যুৱতী সকল Computer, Internet আদি ব্যৱহাৰৰ ক্ষেত্ৰত পাকৈত। এইক্ষেত্ৰত কৃষি সামগ্ৰীৰ বিপনৰৰ ক্ষেত্ৰত তেওঁলোকে বিশেষ ভূমিকা ল’ব পাৰে। সামগ্ৰী প্ৰস্তুতকৰণ(Processing)ৰ বাবে গোট/সমবায় সমূহ আগবাঢ়ি আহিলে থলুৱা সম্পদসমূহৰ সদব্যৱহাৰ হোৱাৰ আগতে অসমীয়া কৃষকসকল অৰ্থনৈতিক ভাৱে লাভৱান হ’ব। এইক্ষেত্ৰত কেন্দ্ৰীয় চৰকাৰৰ Act East নীতিৰ সম্পূৰ্ণ সুযোগ ল’বলৈ প্ৰচেষ্টা ল’ব লাগিব। বিদেশলৈ ৰপ্তানি কৰাৰ আগতে সামগ্ৰীসমূহৰ উৎপাদন, মূল্য সংযোজন তথা বিপননৰ বাবে পাকৈত হৈ উঠিব লাগিব।
অসমৰ কৃষি বাণিজ্যিকৰণৰ কিছু সম্ভাৱনা -
১)ধানৰ বজাৰ:
অসমৰ জলবায়ু ধানখেতিৰ বাবে উপযুক্ত। পাহাৰৰ এঢলীয়া মাটিৰ পৰা দ পানী থকা মাটিলৈ ধানখেতি কৰিব পাৰি। আজি কিছুবছৰ পৰা আন্তঃৰাষ্ট্ৰীয় বজাৰত, ক’লা চাউলৰ ছাহিদা বৃদ্ধি হোৱা পৰিলক্ষিত হৈছে। ৰঙা আৰু ক’লা চাউলৰ যথেষ্ট পৰিমাণৰ ভিটামিন তথা Antioxident পোৱা যায়। ইয়াৰোপৰি এই ধান কৰা পথাৰত ৰাসায়নিক দ্ৰব্য প্ৰয়োগ কৰা নহয়। বাওধানৰ উৎপাদন কম যদিও ৰঙা বাওধান বজাৰত উলিয়াই দিব পাৰিলে কৃষকসকলে যথেষ্ট বেছি দামত বিক্ৰী হয়। পিঠা-পনা তথা জলপানৰ বজাৰো অসমৰ চহৰ অঞ্চলত গঢ় লৈ উঠিছে। ভোগালী জলপানে চহৰাঞ্চলৰ বজাৰ ল’বলৈ সক্ষম হোৱা দেখা গৈছে। উচিত মানদণ্ড ৰক্ষা কৰি থলুৱা পদ্ধতিৰে প্ৰস্তুত কৰা এই সামগ্ৰীসমূহৰ চাহিদা কেতিয়াও নকমে। বিশেষকৈ উৎসৱ আদিৰ বতৰত এই সামগ্ৰীসমূহ যথেষ্ট বিক্ৰী হয়। অসমত পিঠা-পনা, জা-জলপানসমূহে আন্তঃৰাজ্যিক বা আন্তঃৰাষ্ট্ৰীয় সীমা অতিক্ৰম কৰিব পৰা নাই। কিন্তু দক্ষিণ ভাৰতৰ ইডলী, দোচা, বড়া, কলৰ চীপ আদি সমগ্ৰ দেশৰ বজাৰ দখল কৰিবলৈ সক্ষম হৈছে। এই সামগ্ৰীসমূহৰ মূল্য সংযোজন কৰাৰ বাবে বিপননৰ সুবিধা হৈছে। এইক্ষেত্ৰত অসমৰ থলুৱা পিঠা-পনা আৰু জলপানসমূহ আকৰ্ষণীয় ৰূপত বজাৰত উলিয়াই দিব পাৰিলে কৃষকসকল অধিক লাভৱান হ’ব। একেধৰণে জহাধান তথা ধানৰ ভূচিৰ তেল(Rice Brand Oil)ৰ চাহিদাও বাঢ়িছে। অসমে এইক্ষেত্ৰত বিশেষ আগভাগ ল’ব পাৰে। ধানৰ ভূঁচি, তুঁহ আৰু ভগা টাউলেৰে পশু আৰু মাছৰ খাদ্য প্ৰস্তুত কৰা উদ্যোগৰো প্ৰচুৰ সম্ভাৱনা আছে।
২)থলুৱা আৰু অলংকাৰীক মাছ:
অসমত ঘৰে প্ৰতি সৰু সৰু পুখুৰী আছে। ইয়াৰোপৰি ৰাজ্যখনত সৰু-বৰ জলাশয়ৰ অভাৱ নাই। কিন্তু সৰু সৰু পুখুৰী বা খাল-দোঙত ব্যৱসায়ভিত্তিত মৎস পালনৰ বাবে উপযুক্ত নহয়। কিন্তু এই পুখুৰী/জলাশয়সমূহ সৰু সৰু থলুৱা মাছৰ বাসস্থান। এই মাছবোৰৰ বৈশিষ্টতা আছে। কিয়নো, এইবিলাক মাছেই গ্ৰামাঞ্চলৰ ৰাইজৰ প্ৰটিন তথা উপাৰ্জনৰ উৎস। এই মাছবোৰ প্ৰজনন কৰি উৎপাদন বঢ়াব পাৰি। অতিৰিক্ত মাছৰ পৰা বিভিন্ন খাদ্য প্ৰস্তুত কৰি ওচৰ-চুবুৰীয়া ৰাজ্য/দেশকেইখনৰ বজাৰ দখল কৰিব পৰা হয়। শুকান মাছ, মাছৰ আচাৰ, খৰিকাত দিয়া মাছ আদিৰ সুন্দৰকৈ বজাৰত উলিয়াব পাৰিলে যথেষ্ট অৰ্থ উপাৰ্জন কৰিব পাৰিব। বিজ্ঞানভিত্তিক মৎসপালন আৰু ইয়াৰ মূল্য সংযোজন কৰিব পাৰিলেহে ই সম্ভৱ হৈ উঠিব।
অসমৰ কেইবাবিধো আলংকাৰিক মাছ পোৱা হয়। এনে মাছৰ আন্তঃৰাষ্ট্ৰীয় বজাৰ এখনো আছে। আলংকৰিক মাছ ৰপ্তানি হৈছে যদিও ই নগণ্য।
গাহৰিৰ মাংস -
অসমৰ প্ৰায় সকলো জনজাতীয় অঞ্চলত গাহৰি পালন কৰা হয় যদিও বজাৰত গাহৰি মাংস স্বাস্থ্যসন্মত ব্যৱহাৰে বিক্ৰী কৰা নহয়। গাহৰি মাংস প্ৰটিনৰ ভাল উৎস আৰু ইয়াৰ চাহিদা সংগ্ৰ উত্তৰপূৰ্বাঞ্চলৰ লগতে দক্ষিণ-পূৱ এছিয়াৰ দেশৰ বজাৰত আছে। বিজ্ঞানসন্মত গাহৰি পালন আৰু গাহৰি মাংস প্ৰস্তুত কৰা উদ্যোগ গঢ়িবৰ বাবে আমাৰ যুৱক-যুৱতী সকল আগবাঢ়ি আহিব পাৰে। অতি পৰিতাপৰ বিষয় এই যে পৰম্পৰাগত ভাৱে গাহৰি নোপোহা কেইখনমানে ৰাজ্যই গাহৰিৰ মাংসৰে উত্তৰ-পূৰ্বাঞ্চলৰ বজাৰ দখল কৰিবলৈ লৈছে।
ফুলৰ বজাৰ -
অসমৰ জলবায়ু বহুতো ফুল, অৰ্কিড তথা আলংকাৰীক গছ-গছনিৰ খেতি কৰাৰ বাবে উপযুক্ত। ক্ষীপ্ৰ নগৰীকৰণৰ ফলত ফুলৰ বজাৰখন ৰমৰমীয়া হৈ উঠিছে। বিভিন্ন মেল-মিটিঙত ফুলৰ প্ৰয়োজন বাঢ়িছে। প্ৰয়োজনীয় ফুলখিনিও অসমৰ বাহিৰৰ পৰা আহি আছে। মূল খেতি চপোৱাৰ পিছত বা পতিত ফুলৰ খেতি কৰি কম সময়ৰ ভিতৰতে যথেষ্ট লাভৱান হ’ব পাৰে। ঠিক একেধৰণে অৰ্কিডৰ বজাৰখনো বেছ ভাল। বহুতো অপম্পৰাগত ফুলৰ চাহিদালৈ লক্ষ্য কৰি এই ফুলবোৰৰ বিপননৰ ব্যৱস্থা কৰিব পাৰি। ফুলৰ খেতি কৰাৰ উপৰিও ইয়াৰ মূল্যসংযোজনৰ কৌশলসমূহ আয়ত্ব কৰাতো বাঞ্ছনীয়।
কল, মাটিকঁঠাল আৰু নেমুৰ খেতি আৰু মূল্যসংযোজন -
অসমৰ কল, মাটিকঁঠাল আৰু কাজিনেমু সমগ্ৰ দেশতে বিখ্যাত আৰু এই ফল কেইবিধৰ উৎপাদনো ভাল হয়। কলৰ পৰা প্ৰস্তুত কৰা Chips, শিশুখাদ্য, Paste আদিৰ ভাল বজাৰ আছে। ঠিক একেধৰণে মাটিকঁঠালৰ মূল্য সংযোজনৰ যথেষ্ট আৱশ্যক আছে। নেমুটেঙাৰ চৰবত, আচাৰ আদিৰো ভাল বজাৰ আছে। এই শস্যকেইবিধ অসমত যথেষ্ট হয়, কিন্তু মূল্য সংযোজনৰ অভাৱত অসমীয়া কৃষকসকল লাভৱান হ’ব পৰা নাই।
বীজ উৎপাদন -
অসমলৈ বহু পৰিমাণৰ বীজ আমদানি কৰাৰ বাবে ৰাজ্যখনৰ ৰাজকোষৰ পৰা যথেষ্ট ধন বাহিৰলৈ যায়। কিন্তু ধান, সৰিয়হ, মাটিমাহ, নেমু, কল, বহুতো ফল, ফুলৰ প্ৰমাণিত বীজ উৎপাদন কৰি ৰাজ্যখনৰ বহুতো যুৱক-যুৱতী সংস্থাপিত হ’ব পাৰে।
ঔষধি গছ বন -
পতঞ্জলীৰ দৰে উদ্যোগ অসমত হোৱাৰ ফলত বাৰীৰ চুকৰ আমলখি, শিলিখা, মানিমুনি, তুলসী, মছন্দৰী আদিৰ চাহিদা হৈছে। এইবিলাক অসমত জলবায়ুৰ লগত খাপ খোৱা। কিন্তু এই গছ-লতাসমূহ নিজে নিজেই হৈছে। সংগৱদ্ধভাৱে প্ৰচেষ্টা কৰি এই ঔষধি গছ-বনৰ সংৰক্ষণ কৰি উৎপাদন বঢ়োৱাৰ আৰু বিপননৰ ব্যৱস্থা কৰাৰ অৱকাশ আছে। ইয়াৰ পৰা অসমৰ গ্ৰামাঞ্চলৰ বাসিন্দা সকলেই লাভৱান হ’ব।
ইয়াৰোপৰি অসমত উৎপাদিত বহুতো গছ-লতা, বন-বাত, পতঙ্গ, মাছ-মাংসৰ উৎপাদন বৃদ্ধি কৰি আৰু মূল্য সংযোজন কৰি আৰ্থিকভাৱে লাভৱান হোৱাৰ স্থল আছে। কৃষকৰ লগতে চৰকাৰী বিভাগ, বেংক তথা কৌশল বিকাশ কেন্দ্ৰসমূহ সক্ৰিয় হ’লেহে অসমত কৃষিভিত্তিক বাণিজ্য গঢ় লৈ উঠিব আৰু কৃষকসকল লাভৱান হ’ব আৰু গাওঁ এৰি যোৱা যুৱক-যুৱতীসকল কৃষিকৰ্মত প্ৰতি আকৰ্ষিত হ’ব।
এইক্ষেত্ৰত চৰকাৰৰ কৰণীয় যথেষ্ট আছে। চৰকাৰী আঁচনিসমূহ কাৰ্যকৰী কৰিলে বহুতো যুৱক-যুৱতী কৃষি বাণিজ্যৰ লগত জড়িত হ’ব। ইয়াৰ দ্বাৰা ৰাজ্যখনৰ নিবনুৱা সমস্যাৰ সমাধান হোৱাৰ লগতে অৰ্থনৈতিক বিকাশো হ’ব।
লেখক: ড° কিশোৰ কুমাৰ শৰ্মা(সেউজ সোপান)
 
 
 
 



 
অসমৰ মাটি সাৰুৱা। ক্ৰান্তীয়, উপক্ৰান্তীয় আৰু নাতিশীতোষ্ণ জলবায়ুৰে সিক্ত অসমৰ পাৰিপাৰ্শ্বিকতা। সেয়ে  অসম উদ্ভিদৰ প্ৰাচুৰ্য আৰু বৈচিত্ৰ্যৰ বৰঘৰ। তথাপি ইয়াত মুখ্যফল হিচাপে কল, মাটিকঁঠাল, টেঙা, নাৰিকল, তামোল প্ৰভৃতি কেইবিধমানহে ধৰা হয় আৰু ব্যৱসায়িক ভিত্তিত এইবোৰৰ এবিধৰো উদ্যান নাই বুলিয়েই ক’ব পাৰি। মুখ্যফলতকৈ অসমৰ ঘৰ-বাৰী, হাবি-বননিত নানা পৰিচিত-অপৰিচিত গৌণফলৰ সংখ্যাহে বেছি। এক কথাত অসম গৌণফলৰ এক সুন্দৰ উদ্যান।
মানৱ দেহৰ সুস্বাস্থ্যৰ বাবে সুষম আহাৰেই হৈছে চাবিকাঠী। এই সুষম আহাৰৰ এটা মুল উপাদান হ’ল- ফলমুল। খাদ্যশস্যতে দেহৰ প্ৰয়োজনীয় প্ৰ’টিন, খাদ্যপ্ৰাণ, খনিজ লৱণৰ পৰিমাণ প্ৰায় নগণ্য বা নাথাকেই। কিন্তু ফলমুল আৰু শাক-পাচলিত এই উপাদানবোৰ প্ৰচুৰ পৰিমাণে থাকে।ভাৰতীয় স্বাস্থ্য গৱেষণা পৰিষদৰ মতে প্ৰতিজন ব্যক্তিয়ে দৈনিক ৮৫ গ্ৰাম ফলমুল খাব লাগে। ইয়াৰ পৰিৱৰ্তে সৰ্বভাৰতীয় লেখত গড়ে আমি প্ৰায় ৪৬ গ্ৰামহে ফলমুল খাওঁ। কিন্তু অসমত আমি বহুতেই দৈনিক ১ গ্ৰামো ফল নাখাওঁ বা খাবলৈ নাপাওঁ বুলি ক’লেও বঢ়াই কোৱা নহয়। যাৰ ফলত আমাৰ দেহটো নানান বেমাৰৰ বাহক হৈ পৰিছে। ইয়াৰ পৰা এটা কথা পৰিষ্কৃত যে ৰাজ্যখনত উৎপাদিত ফলমুলে চাহিদা পুৰণ কৰিব পৰা নাই।
ৰাজ্যখনত ফলমুল অধিকৃত ১.০৩ লাখ হেক্টৰ মাটিৰ পৰা বছৰি ১২.০৭ লাখ টন (নাৰিকল আৰু তামোলৰ বাদে) ফলমুল উৎপাদিত হয়। যদিও অধিকৃত এলেকা আৰু উৎপাদন আন আন ৰাজ্যৰ তুলনাত একেবাৰে  নগণ্য, তথাপি অসমত ফলমুলৰ অভাৱ বুলি মানি ল’বলৈ টান লাগে। সাধাৰণতে ফলমুল বুলিলে আমাৰ কেৱল চকু যায় বজাৰৰ আপেল, আঙুৰ, আম আদিলৈহে-যিবোৰ অত্যধিক দামৰ বাবে সৰ্বসাধাৰণৰ দুষ্প্ৰাপ্য স্বৰুপ। কিন্তু আমাৰ বাৰীৰ চাৰি ঢাপত থকা লেটেকু, পনিয়ল, আমলখি, কৰ্দৈ, ঠেকেৰা, বেল, ডালিম আদি গৌণফলসমুহকো আমাৰ মনত নপৰে। সেইবোৰ আমাৰ মনত নিম্ন মানৰ। কিন্তু আচলতে নিম্ন মানৰ হয়নে? পৰিপুষ্টি সম্বন্ধীয় ৰাসায়নিক বিশ্লেষণত (তালিকা নং ১ দ্ৰষ্টব্য) দেখা গৈছে যে গৌণফলবোৰ বহু মুখ্যফলতকৈ অধিক পুষ্টিকাৰক। উদাহৰণস্বৰুপে আমলখি আৰু আঙুৰৰ কথাই উল্লেখ কৰিব পাৰি।
তালিকা ন্ং ১: আঙুৰ আৰু আমলখিৰ ৰাসায়নিক বিশ্লেষণ




ফলৰ নাম


শ্বেতসাৰ(%)


প্ৰ’টিন(%)


খনিজ লৱণ(%)


খাদ্যপ্ৰাণ ‘গ’(মি.গ্ৰা./১০০   গ্ৰা:)




আঙুৰ (মুখ্যফল)


১০.০০


০.৮০


০.৪০


৩০.০০




আমলখি (গৌণফল)


১৪.১০


০.৫০


০.৭০


৬০০.০০




গৌণফল বুলিলে কি বুজায়?
ফলমুল অধ্যয়ন বিদ্যাত অধ্যয়ন আৰু গৱেষণাৰ সুবিধাৰ্থে ফলসমুহৰ অধিকৃত এলেকা, উৎপাদন আৰু বজাৰৰ চাহিদাৰ ওপৰত ভিত্তি কৰি ফলমুলসমুহক দুভাগত ভাগ কৰা হৈছে-মুখ্যফল আৰু গৌণফল। যিবোৰ ফলৰ কোনো এটা অঞ্চলত অধিকৃত এলেকা, উৎপাদনা তথা বজাৰৰ চাহিদা আন ফলতকৈ বেছি সেই ফলক সেই অঞ্চলত মুখ্যফল বোলে আৰু কম ঠাই অধিকৃত আৰু কম উৎপাদন তথা বজাৰৰ চাহিদা থকা ফলবোৰক সেই ঠাইতে গৌণফল বোলে। অৰ্থাৎ অঞ্চলবিশেষে গৌণফলো মুখ্যফল হ’ব পাৰে। অসমৰ কেইবিধমান গৌণফলৰ নাম ২ নং তালিকাত উল্লেখ কৰা হ’ল-
তালিকা নং ২: অসমৰ কেইবিধমান গৌণফল




অসমীয়া নাম


বৈজ্ঞানিক নাম




কৰ্দৈ


Averrhoa carambola




লেটেকু


Baccaurea sapida




পনিয়ল


Flacourita ramontchi




আমলখি


Phyllanthus emblica




শিলিখা


Terminalia chebula




ঠেৰেজু


Prunus jenkinisii




নগাটেঙা


Rhus semialata




নৰাবগৰী


Prunus persica




নুনী


Morus indica




টেপৰ টেঙা


Garcinia xathocymus




জলফাই


Elaeocarpus floribundus




বৰথেকেৰা


Garcinia pedunculata




কুজিথেকেৰা


Garcinia cowa




অমৰা


Spondias mangifera




ক’লা জামু


Eugenia jambolana




মিৰিকা টেঙা


Parameria polyneura




বগৰী


Ziziphus jujuba




বেল


Aegle marmelos




ভীমকল


Musa balbisiana ABB group




বনপিঠা


Chrysophyllum roxburghii




আহোম বগৰী


Prunus domestica




আটলাচ


Annona squamosa




ভোমোৰা


Terminalia belerica




পোৰা আমলখি


Phyllanthus acidus




ঔ টেঙা


Dillenia indica




গোলাপ জালুক


Eugenia jambos




গৌণফুলসমুহৰ ব্যৱহাৰিক দিশ -
অসমৰ গঞা জীৱন আৰু গৌণফলৰ সম্বন্ধ অতি নিবিড় আৰু প্ৰাচীন। খেতিৰ সঁজুলি, খৰি, কাঠ যোগান ধৰাৰে পৰা দেহত পৰিপুষ্টি সাধনলৈকে এই গৌণফলসমুহৰ ভুমিকা কৃষিজীৱী গঞা জীৱনত কেইটামান উদাহৰণেৰে সীমাবদ্ধ কৰিব নোৱাৰি।
পৌষ্টিক গুণাগুণ -
আমাৰ দেহৰ পৰিপুষ্টি সাধনত গৌণফলসমুহে এক বিশেষ ভুমিকা পালন কৰি আহিছে। বছৰটোৰ বাৰ মাহতে সহজলভ্য বিবিধ গৌণফলৰ প্ৰায়বোৰেই প্ৰ’টিন, খাদ্যপ্ৰাণ, খনিজ লৱণ আদিত চহকী। কৰ্দৈ, বেল, খেজুৰ আদি ফলমুলসমুহত বিভিন্ন খনিজ লৱণ, যেনে- কেলচিয়াম, ফছফৰাছ, ছালফাৰ, কপাৰ আদি প্ৰচুৰ পৰিমাণে পোৱা যায়। লেটেকু আৰু পনিয়লত থকা প্ৰ’টিন আৰু খাদ্যপ্ৰাণ ‘গ’ ৰ পৰিমাণ আপেলতকৈ ১০ গুণে বেছি। এই দুয়োবিধ ফলতেই যথেষ্ট পৰিমাণে কেলচিয়াম থাকে আৰু সেয়ে এই দুয়োবিধ ফলে উন্নয়নশীল দেশসমুহত য’ত গাখীৰ আৰু গাখীৰৰ পৰা উৎপাদিত সামগ্ৰীসমুহৰ যোগান কম, তাত দেহৰ পুষ্টি সাধনত যথেষ্ট পৰিমাণে বৰঙণি যোগাব পাৰে। ভাৰতীয় ফলসমুহৰ ভিতৰত আমলখিত সবাতোকৈ বেছি খাদ্যপ্ৰাণ ‘গ’ (৬০০ মি.গ্ৰা. প্ৰতি ১০০ গ্ৰাম ফলত) আছে। ভীমকল সহজতে হজম হ’ব পৰা শিশুৰ এক উত্তম খাদ্য। এই খাদ্যত শিশুৰ পৰিপুষ্টিৰ বাবে আৱশ্যকীয় সকলোবোৰ শক্তিযুক্ত আৰু পৌষ্টিক উপাদান নিহিত থাকে। অসমৰ কেইবিধমান গৌণফলৰ পৌষ্টিক গুণাগুণ ৩ নং তালিকাত অন্তৰ্ভুক্ত কৰা হৈছে।
ঔষধি গুণাগুণ -
অসমৰ গৌণফলসমুহৰ যথেষ্ট ঔষধি গুণাগুণ আছে। এই গৌণফলসমুহ স্কাৰভি, কুকুৰীকণা, এজমা, ব্ৰ্ংকাইটিছ, জ্বৰ, পেটৰ অসুখ, জণ্ডিচ, বহুমুত্ৰ আদি ৰোগৰ প্ৰতিষেধক হিচাপে ব্যৱহাৰ কৰা হয়। কৰ্দৈ হ’ল জণ্ডিছ আৰু অৰ্শৰোগৰ মকৰধ্বজ। ঔটেঙা আৰু ইয়াৰ ৰস কফৰোগ আৰু মুৰৰ উফি নিবাৰণত, লেটেকুৰ গুটি এজমা, ব্ৰংকাইটিছ আৰু বমি বন্ধ কৰাৰ বাবে, আমলখিৰ ফল গ্ৰহণী, কফ, বহুমুত্ৰ ৰোগৰ প্ৰতিষেধক হিচাপে, কেঁচা বেল ডায়েৰীয়া, গ্ৰহণী আৰু আয়ুৰ্বেদিক ঔষধ তৈয়াৰীকৰণত, অমৰাৰ পাত হজমিকাৰক হিচাপে আৰু ইয়াৰ ফল পেটৰ জ্বলা-পোৰা আৰু তেজ পৰিশোধনত, জামুৰ ৰস পেটৰ অসুখত আৰু ইয়াৰ গুটিৰ পৰা তৈয়াৰী পাউডাৰ বহুমুত্ৰ আদি ৰোগৰ উপশমৰ বাবে বহুলভাৱে ব্যৱহৃত হয়। আমলখি, শিলিখা আৰু ভোমোৰাৰ ফলৰ পৰা তৈয়াৰ কৰা ‘ত্ৰিফলা’ নামৰ আয়ুৰ্বেদিক ঔষধটোৰ লগত কম সংখ্যকৰহে বোধহয় চিনাকি নাই। ভাৰতীয় ফলবোৰৰ ভিতৰত আমলখিত সবাতোকৈ অধিক পৰিমাণে খাদ্যপ্ৰাণ ‘গ’ থাকে। খাদ্যপ্ৰাণ ‘গ’ ৰ অভাৱ হ’লে স্কাৰভি নামৰ এবিধ বেমাৰ হয়। আমলখিৰ পৰা ‘ছৱনপ্ৰাছ’ নামৰ এবিধ স্বাস্থ্যকৰ টনিক তৈয়াৰ কৰা হয়।
তালিকা নং:৩ কেইবিধমান গৌণফলৰ পৌষ্টিক গুণাগুণ




ফলৰ নাম


শৰ্কৰা (%)


প্ৰ’টিন(%)


খনিজ লৱণ (%)


খাদ্যপ্ৰাণ ‘গ’ (মি.গ্ৰা./১০০   গ্ৰা:)




আমলখি


৭.২৯


০.৫০


০.৭০


৬০০.
০০




লেটেকু


১০.৬০


৫.৪৫


 


১৭৮.৩৫




পনিয়ল


৯.১৮


৩.৮৫


 


২১৭.৯৯




কৰ্দৈ


১০.৮৫


০.৭৫


 


১৩.৮৫




ঔটেঙা


৫.২৪


 


 


৪.০৪




বগৰী


১০.৭২


০.৮০


০.৩০


৪০.৪৬




গোলাপ জামু


১০.২০


৪.৯৯


০.৩০


৮.৫০




নৰাবগৰী


৫.২১


৫.১৩


০.৮০


৩.২৫




জলফাই


৩.০০


১২.৪৯


 


২০.৫৭




মিৰিকাটেঙা


৪.৯৬


 


 


১০.৪৮




ঠেৰেজু


১৫.৭৯


৪.৭০


 


৬০.০৬




ভীমকল


৪৩.৬৩


২.৯৭


 


৬.২০




 
ব্যৱসায়িক গুণাগুণ -
অসমৰ গৌণফলসমুহৰ যথেষ্ট ব্যৱসায়িক মুল্য আছে। এই ফলবোৰৰ পৰা উৎকৃষ্ট জাম, জেলি, ফলৰ ৰস, পানীয় দ্ৰব্য, আচাৰ আদি তৈয়াৰ কৰা হয়। বগৰী, আমলখি, নগাটেঙা, ঠেৰেজু, জামু, জলফাই, কৰ্দৈ, অমৰাৰ পৰা সুস্বাদু আচাৰ তৈয়াৰ কৰিব পাৰি। কৰ্দৈ, বেল, ডালিম আৰু লেটেকুৰ পৰা তৈয়াৰ কৰা ফলৰ ৰসৰ তৃপ্তি সহজে পাহৰিব নোৱাৰি। ডিমৰু, জামু, পনিয়ল আৰু ঔটেঙাৰ পৰা উৎকৃষ্ট জাম তৈয়াৰ কৰা হয়। কৰ্দৈৰ পৰা উৎকৃষ্ট মানৰ জেলি প্ৰস্তুত কৰিব পাৰি। গতিকে দেখা যায় যে গৌণফলসমুহৰ ওপৰত ভিত্তি কৰি বিভিন্নধৰণৰ খাদ্য-সামগ্ৰী প্ৰস্তুতকাৰী ক্ষুদ্ৰ উদ্যোগ গঢ়ি তোলাৰ যথেষ্ট থল আছে। নুনি গছৰ ওপৰত ভিত্তি কৰি পাটপলু পালন এক লাভজনক ব্যৱসায়। গৌণফলবোৰৰ পৰা খৰি-কাঠ আদি পোৱাৰ উপৰি নানা কৃষি সঁজুলি , নিত্য প্ৰয়োজনীয় আচবাব আদি তৈয়াৰ কৰা হয়।
বংশ বিস্তাৰ -
গৌণফলৰ বংশ বিস্তাৰ সাধাৰণতে গুটিৰ দ্বাৰাই হয়। যিহেতুকে এতিয়ালৈকে গৌণফলবোৰৰ অধিক উৎপাদনক্ষম উনত জাতৰ উদ্ভাৱন হোৱা নাই, সেয়ে স্থানীয় ফলৰ বীজকে বংশ বিস্তাৰৰ বাবে নিৰ্বাচন কৰা হয়। প্ৰথম অৱস্থাত গুটিবোৰ বীজতলীত সিঁচি দিয়া হয়। তাৰ পৰা এবছৰমানৰ পাছত পুলিবোৰ প্ৰধান উদ্যান বাৰীত ৰোপণ কৰা হয়। কিন্তু এনে কেতবোৰ গৌণফল আছে যিবিলাক গুটিৰ পৰা কৰিবলৈ টান, তেনেক্ষেত্ৰত অংগজ পদ্ধতি, যেনে- গছৰ অংশ কটা পদ্ধতি, ডাল ধৰা পদ্ধতি আদিৰ সহায় লোৱা হয়। উদাহৰণস্বৰুপে ঔটেঙা আৰু বেল গছৰ কথাকে আঙুলিয়াব পাৰি। ঔটেঙা আৰু বেলৰ গুটিৰ পৰা গছ গজাবলৈ কষ্ট কৰ। সেয়ে এইক্ষেত্ৰত গছৰ শিপা অংশ কাটি বংশ বিস্তাৰ কৰা হয়। কৰ্দৈ, আমলখি, পনিয়ল, নৰাবগৰী, নুনি, নাচপতি, মিৰিকা টেঙা, ডালিম আদি গছৰ ডাল কাটি সহজে বংশবৃদ্ধি কৰিব পাৰি।
অসমৰ গৰম আৰু সেমেকা জলবায়ুৱে গৌণফলৰ শ্ৰীবৃদ্ধি আৰু উৎপাদনত যোগাত্মক প্ৰভাৱ পেলালেও অসমত গৌণফলৰ অৱস্থা সন্তোষজনক নহয়। অসমৰ সকলোবোৰ গৌণফলৰ চিনাক্তকৰণ তথা পৌষ্টিক মুল্যায়ন হোৱাই নাই বুলিব পাৰি। গতিকে আমাৰ অজানিতে এনে বহুতো গৌণফল আছে যাৰ অৰ্থনৈতিক আৰু পৌষ্টিক গুৰুত্ব অপৰিসীম। কিন্তু দুখৰ বিষয় যে প্ৰকৃত বৈজ্ঞানিক অধ্যয়ন হোৱাৰ আগতেই বিভিন্ন প্ৰাকৃতিক কাৰণত অথবা  বেমাৰ-আজাৰ, উদ্যোগীকৰণ, জুম খেতি আদিৰ ফলত এই পৰিচিত-অপৰিচিত গৌণফলসমুহ আমাৰ অজ্ঞতা আৰু অৱহেলাৰ বাবে ক্ৰমাৎ বিলুপ্তিৰ পথত অগ্ৰসৰ হৈছে। অসমৰ গ্ৰামাঞ্চলৰ প্ৰতিঘৰ মানুহৰ বাৰীতে সাধাৰণতে এই ফলবোৰ পোৱা যায়। কিন্তু সময়ৰ সোঁতত জনসংখ্যা বৃদ্ধিৰ লগে লগে এই বাৰীবোৰৰ খণ্ডিতকৰণ হোৱাৰ ফলত মাটিকালি হ্ৰাস পাই গৈছে, যাৰ ফলস্বৰুপে এই অঞ্চলবোৰৰ পৰা বহুবিধ এনে গৌণফল লাহে লাহে বিপন্ন হোৱাৰ পথত আগবাঢ়িছে। গৌণফলসমুহ জনপ্ৰিয় নোহোৱাৰ অন্য এক অন্তৰায় হৈছে মুখ্যফলৰ দৰে প্ৰায়বোৰ গৌণফলেই সুস্বাদু নহয়। প্ৰায়বোৰ গৌণফলেই খাবলৈ টেঙা বা অম্লযুক্ত। সুস্বাদু গুণৰ অভাৱ ঘটিলেও প্ৰায়বোৰ গৌণফলেই কিন্তু বহুতো মুখ্যফলতকৈ অধিক পুষ্টিকাৰক। অসমত এই গৌণফলসমুহৰ ব্যৱসায়িক ভিত্তিত খেতি কৰাৰ যথেষ্ট সুবিধা আছে। অসমৰ মাটি আৰু জলবায়ুৰ বাবে এই ফলসমুহ খুবেই উপযোগী। মুখ্য ফলবোৰৰ তুলনাত এই ফলসমুহত বেমাৰ-আজাৰ আৰু পোক-পৰুৱাৰ আক্ৰমণো যথেষ্ট কম আৰু সেইবোৰৰ খুব বেছি তত্ত্বাৱধানৰো আৱশ্যক নাই। এই ফলসমুহৰ উন্নয়নৰ বাবে উপযুক্ত ব্যৱস্থা গ্ৰহণ কৰিলে এই ফলসমুহে ৰাজ্যখনৰ জনসাধাৰণৰ ফলমুলৰ চাহিদা পুৰণ কৰাৰ লগতে দেশৰ অৰ্থনৈতিক উন্নতিৰ ভেটিও টনকিয়াল কৰাৰ যথেষ্ট থল আছে।
লেখক: ড° মনোৰঞ্জন নেওগ
উৎস: আধুনিক কৃষিকথা (শস্য ব্যৱস্থাপনা)




যোৱা দুটামান দশকৰ পৰা সমগ্ৰ বিশ্বকে আলোড়িত কৰা জৈবিক কৃষিৰ বতাহজাকে শেহতীয়াভাবে আমাৰ ৰাজ্য অসমকো স্পৰ্শ কৰিছেহি। অধিক উৎপাদন তথা বানিজ্যিক প্ৰ্সাৰতাৰ বাবে কৃষিক্ষেত্ৰত নিৰ্বিচাৰভাবে ৰাসায়নিক সাৰ,কীটনাশক দৰৱকে ধৰি বিভিন্ন ৰাসায়নিক বা স্ংশ্লেষিত দ্ৰব্যৰ প্ৰয়োগে প্ৰ্দূষিত কৰি তুলিছে মাটি,পানী,আকাশ,বতাহ।ফলত বিপন্ন হৈ পৰিছে জীৱকূল আৰু আমাৰ পাৰিপাৰ্শ্বিতা।ভাবুকিৰ সন্মুখীন হৈছে মানৱ স্বাস্থ্য।এই প্ৰেক্ষাপটতেই কৃষিজাত পন্য আৰু মানৱ স্বাস্থ্য আৰু পৰিবেশ জড়িত বিষয়ক লৈ উদ্বিগ্ন হৈ পৰিছে ৰাষ্ট্ৰ্সংঘৰ বিশ্ব খাদ্য স্ংগঠনবোৰ।ফলত সচেতন হৈছে বিভিন্ন দেশৰ কল্যানকামী চৰকাৰসমূহ।জৈৱিক কৃষিৰ সজাগতাৰে সম্পৰ্কত সমগ্ৰ বিশ্ব জুৰি বলা এই বতাহজাকৰ ফলতেই ভাৰতবৰ্ষৰ বিভিন্ন ৰাজ্যৰ লগতে আমাৰ ৰাজ্য অসমো আজি জৈবিক কৃষি আন্দোলনত জড়িত হৈ পৰিছে।
জৈৱিক কৃষি কি?
জৈৱিক কৃষি সম্পৰ্কত বিভিন্নজনৰ ব্যাখা বিভিন্ন ধৰনৰ হলেও সৰ্বজনগ্ৰাহ্য সূত্ৰ অনুসৰি জৈৱিক কৃষিক বহি:ক্ষেত্ৰৰ পৰা প্ৰয়োগ কৰি কৃষি সামগ্ৰীৰ পৰিবৰ্তে পাৰিৱেশিক ব্যৱস্থাপনাৰ ওপৰত ভৰ দি গঢ় লৈ উঠা এবিধ পদ্ধতি বুলি কব পাৰি।জৈৱিক কৃষি এনে এক ব্যৱস্থাপনা যত ৰাসায়নিক সাৰ,কীটনাশক দৰৱ,পশুধন ঔষধ, জেনেটিকেলি মডিফাইড বীজ আৰু জাত স্ংৰক্ষন ক্ষেত্ৰত ব্যৱহাৰ কৰা সামগ্ৰী আদিৰ দৰে সকলো ধৰনৰ স্ংশ্লেষিত দ্ৰব্যক পৰিত্যাগ কৰি পাৰিবেশিক আৰু সামাজিক ক্ষেত্ৰত পৰিব পৰা প্ৰভাবক গুৰুত্ব দিয়া হয়। এই ৰাসায়নিক দ্ৰব্যৰ ব্যৱহাৰ স্থানভিত্তিক ব্যৱস্থাপনাৰে সলনি কৰি মাটিৰ উৰ্বৰতা বৃদ্ধিৰ লগতে শস্যৰ পোক-পৰুবা আৰু বেমাৰ আজাৰ আদি দূৰ কৰিবলৈ দীৰ্ঘ্ম্যাদী ব্যৱস্থা গ্ৰহন কৰা হয়।বিশ্ব খাদ্য আৰু কৃষি স্ংস্থাই জৈৱিক কৃষিক এক অনন্য কৃষি উৎপাদন ব্যৱস্থাপনা বুলি উল্লেখ কৰি এই ব্যৱস্থাপনআ কৃষি পাৰিপাৰ্শ্বিকতাৰ লগতে জৈৱ বৈচিত্ৰ্য,জৈবিক চক্ৰ আৰু মাটিৰ জৈৱিক ক্ৰিয়াক প্ৰাকৃতিকভাবে  সক্ৰিয় কৰি ৰাখে বুলি উল্লেখ কৰিছে।
জৈৱিক কৃষি আৰু অসম
অসম প্ৰাকৃতিকভাৱেই জৈৱিক।ব্ৰ্ক্ষপুত্ৰ আৰু বৰাক উপত্যকাৰ বিকাশ কৃষিভুমি সকলো ধৰনৰ প্ৰ্দূষনৰ পৰা মুক্ত বুলি কলেও বঢ়াই কোৱা নহব।আৰু সেইবাবেই কেন্দ্ৰিয় চৰকাৰেও অসমকে ধৰি উত্তৰ-পূৰ্বাঞ্চলক জৈৱিক কৃষি মণ্ডল হিচাপে বিবেচনা কৰিছে।অসমৰ প্ৰ্দূষনমুক্ত কৃষিভূমিৰ লগতে আমাৰ ৰাজ্যৰ কৃষকৰ আছে সকলো ধৰনৰ প্ৰাকৃতিক আৰু মানবসৃষ্ট প্ৰ্তিকুলতাক হেলাৰঙে অতিক্ৰ্ম কৰিব পৰা অতুলনীয় ক্ষমতা। ৰাজ্যখনৰ কৃষকে উন্নত কৃষি প্ৰযুক্তিৰ অভিজ্ঞতা আহৰন কৰিলেও তেজত মিহলি হৈ আছে পৰম্পৰাগত কৃষিৰ অতুলনীয় জ্ঞান ভাণ্ডাৰ।এনে প্ৰেক্ষাপটত এক সুস্থ পৰিবেশ আৰু অনুকুল কৃষিজাত পন্য উৎপাদনৰ ক্ষেত্ৰত অসমৰ মাটি আৰু কৃষক প্ৰাকৃতিকভাৱেই সমানেই সক্ষম।জৈৱিক কৃষিজাত পন্যৰ প্ৰ্তি অসমৰ উপভোক্তাৰ সচেতনতা বৃদ্ধি পাইছে আৰু সমান্তৰালভাৱে অসমৰ কৃষকো জৈৱিক কৃষি উৎপাদন ব্যৱস্থাৰ প্ৰ্তি আগ্ৰ্হী হৈ পৰিছে।ইয়াৰেই সুযোগ লৈ জৈৱিক কৃষিক ব্যৱসায়িকভিত্তিক জনপ্ৰিয় কৰি তুলিবলৈ আগবাঢ়ি আহিছে ৰাজ্য চৰকাৰৰ কৃষি বিভাগ।
শেহতীয়াভাবে ৰাজ্যখনৰ ৪৫০০ হেক্টৰ মাটিত জৈৱিক কৃষিৰে সামৰি লোবা হৈছে।অসমৰ ১২৬ টা বিধানসভাৰ সমষ্টিৰ ৯০ টাৰ প্ৰ্তিটোৰ ৫০ হেক্টৰকৈ কৃষিভূমিত জৈৱিক কৃষি উৎপাদক গোট গঠন কৰা হৈছে।বাকীকেইটা সমষ্টিও অহা বিত্তিয় বৰ্ষত সামৰি লোবাৰ প্ৰয়াস কৰা হৈছে।আমাৰ কৃষকৰ কৃষিক্ষেত্ৰত ব্যৱহীত থলুবা কাৰিকৰী জ্ঞান ভাণ্ডাৰ,পশুধনৰ পৰা লাভ কৰা জৈৱিক সাৰ আদিয়েই জৈৱিক সাৰ আদিয়েই জৈৱিক কৃষি ৱ্যৱস্থাৰ উৎসাহিত কৰি তোলাত যথেষ্ঠ সহায় কৰিছে।ৰাজ্যখনৰ কাৰ্বিআলং আৰু ডিমা হাচাও জিলা দুখন প্ৰাকৃতিকভাৱেই জৈৱিক জিলা।তেনেদৰে জনজাতীয় অধ্যুষিত অঞ্চলসমূহৰ খেতিপথাৰো পৰম্পৰাগত্ভাবেই জৈৱিক বুলি কব পাৰি।পাহাৰীয়া জিলা দুখনত উৎপন্ন হোবা আদা,হালধি,মচলাজাতীয় শস্য ফলমূল আদিৰ আন্তৰ্জাতিক বজাৰত চাহিদা যথেষ্ঠ।
অসমত জৈৱিক কৃষি বিপ্লৱ গঢ়ি তোলাতো যথেষ্ঠ সহজসাধ্য বুলি কৃষি বিভাগ পতিয়ন গৈছে। এইক্ষেত্ৰত সমালোচকক দিব পৰা উত্তৰ এনেধৰনৰ-অসম বৃষ্টি আৰু চিৰসেউজ অৰন্যৰ ৰাজ্য।এই ৰাজ্যৰ আছে প্ৰাচীন বৰ্নময় কৃষি ইতিহাস।এই ইতিহাস সামাজিকভাবে দায়বদ্ধ পৰিৱেশ অনুকূল আৰু অৰ্থনৈতিকভাবে ধাৰনশীল।যদিও অসম আৰু উত্তৰ-পূৰ্বাঞ্চলৰ অধিকাংশ কৃষিভূমিয়েই প্ৰাকৃতিকগত্ভাবে জৈৱিক চৰকাৰী তথ্যমতে এই সমগ্ৰ অঞ্চলটোৰ ২৬২,১৮ লাখ হেক্টৰ কৃষিভূমিয়েই কেতিয়াও ৰাসায়নিক সাৰ,কীটনাশক দৰৱ আদিৰ স্পৰ্শ পোৱা নাই।এই কৃষিভূমিৰ মূল উৎপাদন ধান।পৰম্পৰাগত কৃষি পদ্ধতিৰে আধুনিক জৈৱিক কৃষি আন্দোলনৰ সৈতে জড়িত কৰাব পৰাৰ সম্ভাবনা বিদ্যামান।আনহাতে অসমৰ কৃষিভূমিত ব্যৱহৃত ৰাসায়নিক সাৰৰ পৰিমানো ৰাষ্ট্ৰীয় গড়ৰ তুলনাত যথেষ্ঠ কম।তথ্যমতে ২০১২-১৩ বৰ্ষত অসমৰ প্ৰ্তিহেক্টৰ কৃষিভূমিত ব্যৱহৃত ৰাসায়নিক সাৰৰ পৰিমান প্ৰায় ৭৬ কিলোগ্ৰাম।গতিকেই নিৰ্বাচিত জৈৱিক কৃষি উৎপাদন মণ্ডলৰ কৃষিভূমিত ৰাসায়নিক সাৰ বা অন্য ৰাসায়নিক দ্ৰব্যৰ প্ৰয়োগ নিষিদ্ধ কৰি জৈৱিক সাৰ,কীটনাশক আদিৰ ব্যৱহাৰেৰে মাটিডৰাক জৈৱিক কৰি তোলাত কোনো ধৰনৰ সমস্যাই দেখা দিয়াৰ সম্ভাৱনা নাই বুলিয়েই হয়।কৃষি বিভাগে নিযুক্ত কৰা জৈৱিক প্ৰ্মানপত্ৰ প্ৰদান কৰা এজেন্সীসমূহৰ বাবেও এই দিশটো যথেষ্ঠ আকৰ্ষনীয় বুলি জেনেভাস্থিত জৈৱিক কৃষিৰ প্ৰ্মানপত্ৰ প্ৰদান কৰা স্ংস্থা এছ,জি,এছ ইণ্ডিয়াই মত প্ৰকাশ কৰিছে।অসমৰ জৈৱিক কৃষি পদ্ধতিৰে খেতি কৰা উৎপাদক গোটসমূহলৈ ইতিমধ্যে উক্ত এজেন্সিসমূহে দ্বিতীয় পৰ্য্যায়ৰ প্ৰমানপত্ৰ আগবঢ়াইছে।অহাবছৰত তৃতীয় তথা চুড়ান্ত প্ৰমানপত্ৰ লাভ কৰিব পৰা যাব বুলি আশা কৰা হৈছে। সোনাপুৰ,বকো,দুধনৈ আদি ঠাইত জৈৱিক পদ্ধতিৰে উৎপাদন কৰা কমলা আৰু আনাৰসে আন্ত:ৰাষ্ট্ৰীয় বজাৰ দখলৰ সম্ভাৱনা আছে।সম্প্ৰতি বকো অঞ্চলত প্ৰায় ৪০ হেক্টৰ কৃষিভূমিত কৰা অনাৰসৰ খেতিয়ে দ্বিতীয় বৰ্ষত ভৰি দিছে।কাৰ্বিআলং জিলাৰ সিংহাসন পাহাৰত জৈৱিকভাবে উৎপাদন কৰা আদা বাংলাদেশ হৈ বিদেশী ৰাষ্ট্ৰ্লৈ গৈ আছে।জৈৱিক পদ্ধতিৰে উৎপাদন কৰা অসমৰ ভোট জলকীয়াও দেশ-বিদেশৰ বজাৰ দখল কৰাৰ পূৰ্ন সম্ভাৱনা আছে।হাৰিয়ানাৰ চানষ্টাৰ অভাৰচীজ লিমিটেড নামৰ স্ংস্থাটোবে ৰপ্তানি কৰা অসমৰ বাওধান বা ৰঙা চাউলে ইতিমধ্যেই ইউৰোপৰ বজাৰ দখল কৰিছে।
কিছু সাৱধানতা
যদিও আমাৰ ৰাজ্যখন জৈৱিক কৃষি উৎপাদন ব্যৱস্থাৰে বাবে যথেষ্ঠ সুচল তথাপি কৃষকক এই পদ্ধতিৰ
প্ৰতি বাণিজ্যিকভাবে আকৰ্ষন কৰিবলৈ কিছু সাৱধানতা গ্ৰহন কৰাৰ প্ৰয়োজন আছে।এডৰা মাটিৰ পৰা আধুনিক কৃষি ব্যৱস্থাৰে কৃষকে আহৰন কৰা নিৰৱিচ্চিন্ন আয় ব্যাহত নোহোৱাকৈ জৈৱিক কৃষি পদ্ধতিৰ প্ৰতি কৃষকজনক পদ্ধতিগত্ভাবে আগবঢ়াই নিবলৈ এক কৌশলী কৃষি সম্প্ৰসাৰন ব্যৱস্থাৰ প্ৰয়োজন আছে।আনহাতে কোনটো অঞ্চলত কোনবিধ শস্য অধিক উপযুক্ত সেই দিশটোও নিৰ্নয় কৰি জৈৱিক কৃষি ব্যৱস্থাক আগবঢ়াই নিয়াটো জৰুৰী।
জৈৱিক কৃষি পদ্ধতিৰ বাবে প্ৰয়োজন জৈৱিক নীতি
অসমৰ জৈৱিক কৃষি উৎপাদন ব্যৱস্থাক পদ্ধতিগত্ভাবে আগবঢ়াই নিবলৈ হলে প্ৰয়োজন এক সুস্থিৰ আৰু নিৰ্দ্ধাৰিত জৈৱিক কৃষি নীতি।বজাৰ তথা ৰপ্তানিকেন্দ্ৰিক এনে নীতিয়ে জৈৱিক কৃষিৰ প্ৰ্তি ৰাজ্যখনৰ কৃষকক যথেষ্ঠ পৰিমানে উজ্জীৱিত কৰি তোলাৰ থল আছে।অসমৰ জৈৱিকভাবে উৎপাদিত কৃষিজাত পন্যক এক বিশেষ ব্ৰেণ্ড নামৰ জৰিয়তে সমগ্ৰ বিশ্বত জনপ্ৰিয় কৰি তোলাৰ সময় সমাগত।।
উৎস: ড:বংশীধৰ কলিতা, এগ্ৰি-হৰ্টী প্ৰ্দৰ্শনী ২০১৫।




তৰমুজৰ খেতিৰ বিষয়ে
 
লাউজাতীয় শাক-পাচলিবোৰ লতাজাতীয় উদ্ভিদ। ইহঁতক বগাবলৈ গছৰ ডাল বা বাহৰ জেং আদিৰ প্রয়োজন হয়। জিকা, ভোল, কেৰেলা, কোমোৰা, কুন্দুলী, পটল, তিয়হ আদি লতাজাতীয় উদ্ভিদ তথা পাচলিবোৰ কিউকাৰ বিটেচী গ্রোত্রত পৰে। এই সকলোবোৰ পাচলি কুমলীয়া অৱস্থাত গছৰ পৰা ছিঙি আনি ৰান্ধি খোৱা হয় বাবে ইহঁতক পাচলি বুলি ধৰা হয়। কিন্তু এই একে গোত্রতে থকা আন দুবিধ খৰবুজ পাচলি হিচাপে নধৰি ফল হিচাপে ধৰা হয়। কাৰণ এই তৰমুজ আৰু খৰবুজৰ ফলবোৰ পূৰঠ হ'বলৈ অর্থাৎ পকিবলৈ দি গছৰ পৰা ছিঙা হয়। কাৰণ তৰমুজ আৰু খৰবুজ পূৰঠ হ’বলৈ অৰ্থাৎ পকিবলৈ দি গছৰ পৰা ছিঙা হয়। কাৰণ তৰমুজ আৰু খৰবুজ পূৰঠ হ’লে মিঠা হয় আৰু চেঁচা পানীয় ফল হিচাপে ব্যবহাৰ কৰা হয় আৰু ইয়াৰ চাহিদা বহুত বেছি হয়।
তৰমুজৰ খেতিৰ পদ্ধতি-

তৰমুজৰ বাবে পানী জমা নোহোৱা ওখ, বালিয়া, পলসুৱা, সাৰুৱা মাটিৰ প্রয়োজন হয়। এই বাবেই নদীৰ পাৰৰ পলসুৱা মাটিত আৰু নদীৰ বুকুৰ ওখ চাপৰি অঞ্চলত তৰমুজৰ খেতি কৰিবলৈ বেছি ভাল। নদী অঞ্চলৰ চাপৰি ঠাইবিলাকত বা নদীৰ পাৰৰ অঞ্চলৰ যিবিলাকত পিয়াজ-নহৰু আদিৰ খেতি কৰে। এই খেতিবিলাকৰ মাজে মাজে মাঘ মাহত তৰমুজৰ বীজ ৰোপণ কৰি থ’ব লাগে। ফাগুন-চ'ত মাহত তৰমুজৰ গছ পিয়ায়-নহৰু উঠাই অনাৰ পাছত তৰমুজৰ গছ লহপহকৈ বাঢ়ি আহিব। যিবিলাক অঞ্চলত আলু, ৰঙালাউৰ খেতি কৰা হয়। তেনেবোৰ অঞ্চলতো তৰমুজৰ খেতি কৰা হয়। তৰমুজৰ বীজ ৰোপণ কৰাৰ সময় হৈছে মাঘ মাহৰ পৰা চ’ত মাহলৈ
তৰমুজৰ খেতিৰ বাবে উন্নত মানৰ সঁচবোৰ হৈছে ছুগাৰ বেবী, পুচা বেদনা, নিউ হেমপ চায়াৰ, মিদগেট, আচী ঘামাতো, ফেজাবাদী আদি। খৰবুজৰ সঁচবোৰ হৈছে পুচা বৰৱতী, হৰা মধু, দুর্গাপুৰমধু, পঞ্জাব চুনহেৰী, অৰ্কা ৰাজহংস, অৰ্কা জীত ইত্যাদি। তৰমুজ খেতিৰ বাবে বিঘাই প্রতি ৭০০ গ্ৰামৰ পৰা ৯০০ গ্রাম বীজৰ প্রয়োজন হয়। বীজ সিঁচাৰ আগতে এৰাতি বীজবোৰ চেঁচা পানীত তিয়াই ল’ব পাৰিলে বীজৰ অংকুৰণ ভাল আৰু সোনকালে হয়।
তৰমুজৰ বাবে প্রয়োজনীয় সাৰৰ পৰিমাণ হৈছে বিঘাই প্রতি ৩ টন গোবৰ, ১৬ কি: গ্রাম ইউৰিয়া, ৩৫ কিল’গ্রাম একক ছুপাৰ ফছফেট আৰু ১০ কি: গ্রাম মিউৰেট অব পটাছ সাৰ। এই সকলোখিনি সাৰ পোৱাৰ বাবে কোৰ মাৰিবৰ সময়ত সমভাবে মাটিত প্রয়োগ কৰি ল’ব। নদীৰ চাপৰি মাটি বা নদীৰ পাৰৰ বালিয়া পলসুৱা মাটি য'ত পলস পৰি মাটি যথেষ্ট সাৰুৱা হৈ থাকে তেনে মাটিত তৰবুজ খেতিৰ বাবে গোবৰ বা কেঁচু সাৰ যথেষ্ট পৰিমাণে প্রয়োগ কৰি খেতি কৰিব পাৰি। যদি নদীৰ পাৰৰ মাটি নহয় তেন্তে মাটিৰ সাৰুৱা গুণটোৰ ওপৰত নিৰ্ভৰ কৰি সাৰৰ পৰিমাণ কমাই ল’ব পাৰি। সাধাৰণতে মাটি বাছনি কৰি পাঁচ-সাত ফুটৰ দূৰত্বত একোটা গাঁত কৰি (এফুট দ, এফুট বহল এ আৰ এফুট দীঘল) তাত গোবৰ বা কেঁচুসাৰ বা ৰাসায়নিক সাৰ প্রয়োগ কৰি মাটিৰে সৈতে মিহলাই ৫/৬ দিনৰ পাছত প্রতি গাঁতত দুই তিনিটাকৈ বীজ দিব লাগে। গোবৰ বা কেঁচুসাৰ অকলে প্রয়োগ কৰিলে প্রয়োগ কৰাৰ দুদিনৰ পাছতে বীজ ৰোপণ কৰিব পাৰি।
তৰমুজ যদিও লতাজাতীয় উদ্ভিদ তথাপি এই গছবোৰ মাটিতহে বগাবলৈ দিয়া হয়। ইয়াৰ বাবে মাটিৰ চাৰিওফালে নৰা বা
খেৰ পৰি দিব লাগে। গছজোপাৰ আগবোৰ দূৰলৈ বগাই নেযাবৰ বাবে আগবোৰ সময়ে সময়ে গছজোপাৰ চাৰিওফালে ঘূৰাই থাকিব লাগে। পুলি গজি উঠাৰ পাছত ২/৩ পতিয়া হোৱা অৱস্থাত মাটিত থকা শুঁৰ পোকে পুলিটো কাটি দিয়ে। ইয়াৰ পৰা পৰিত্ৰাণ পাবৰ বাবে বীজ ৰোপণ কৰাৰ আগতে প্ৰতিটো গাঁতত মালাথিয়নৰ গুৰি প্রয়োগ কৰি ল’ব লাগে। তৰমুজৰ ফলটো কলি অৱস্থাত বৰল পোকে আক্রমণ কৰে। এই পোকৰ পৰা ৰক্ষা কৰিবৰ বাবে মালাথিয়ন ৫০ ইচি, দৰব ৩০ টোপাল এক লিটাৰ পানীত মিহলাই গছত ছটিয়াব লাগে। শস্যৰ মাজত পুৱা-আবেলি ধোঁৱা দিয়াৰ ব্যবস্থা কৰিব লাগে। অন্য উপায় হিচাপে ফে’ৰমেন ট্ৰেপ ব্যৱহাৰ কৰি বৰল পোক নিবাৰণ কৰিব পাৰি।
লিখক: ড° ৰাজেন্দ্ৰ প্ৰসাদ দাস, দৈনিক জনমভূমি। 




নিকৰি বা উৎপল যাক সাধাৰণতে মাখনা বুলিও জানে এল জলজ উদ্ভিদ। ইংৰাজীত গৰ্গন নাট বা ফক্স নাট বুলিও জনা যায়। বৈজ্ঞানিক নাম হ’ল (Euryale ferox Satisb)।পদুমজাতীয় ফুলৰ নিচিনা একে পৰিয়াল Nympheaceae ৰ অন্তৰ্গত।
পানী জমা থকা ঠাই যেনে, পুখুৰী, মৰাসূতি, নলা, জলাহ ভূমি আদিত এই খেতিটো কৰিব পাৰি। পানীৰ গভীৰতা ১০-১২ ফুটলৈ কৰিব পাৰি যদিও ৮-৬ ফুট গভীৰতা এই খেতিৰ বাবে উত্তম। এই শস্যৰ বাবে ক্ৰান্তীয় বা উপক্ৰান্তীয় জলবায়ু উপযুক্ত। উৎপাদন আৰু শ্ৰীবৃদ্ধিৰ বাবে বায়ুমণ্ডলৰ উষ্ণতা ২০-৩৫ ডিগ্ৰী ছেন্টিগ্ৰেড, আপেক্ষিক আদ্ৰৰ্তা ৫০-৯০ শতাংশ আৰু বাৰ্ষিক গড় বৃষ্টিপাত ১০০-২৫০ ছে:মি: হ’লে ভাল হয়। অসমত এই শস্যক বিভিন্ন খাল, বিল, দ’ ঠাই আদিত উপযুক্ত অৱস্থা পোৱাৰ কাৰণে দেখা পোৱা যায়। প্ৰাকৃতিক দিশৰ পৰা লক্ষ্য কৰি অসমত এই শস্যৰ খেতিৰ যথেষ্ট সম্ভাৱনা আছে।
শস্যটোৰ বিস্তৃতি
দক্ষিণ পূৱ এচিয়া আৰু চীন দেশক প্ৰাকৃতিক ঘৰ হিচাপে গণ্য কৰা যায়। জাপান, কোৰিয়া, ৰাচিয়া, উত্তৰ আমেৰিকা, নেপাল, বাংলাদেশ আৰু ভাৰতৰ বিভিন্ন ৰাজ্য যেনে পশ্চিমবংগ, বিহাৰ, মণিপুৰ, ত্ৰিপুৰা, অসম, জন্মু আৰু কাশ্মীৰ, ওডিষা, মধ্যপ্ৰদেশ, ৰাজস্থান আৰু উত্তৰ প্ৰদেশত ইয়াক দেখা যায়। বাণিজ্যিক ভাৱে উত্তৰ বিহাৰ, মণিপুৰ, পশ্চিমবংগ আৰু মধ্যপ্ৰদেশত এই শস্যৰ খেতি কৰা হয়।
ব্যৱহাৰ
খাদ্য হিচাপে

নিকৰি শস্যৰ ব্যৱহাৰ বিভিন্ন গুটিৰ পৰা বনোৱা আখৈ শুকান খাদ্য হিচাপে উৎকৃষ্ট। সাধাৰণ অৱস্থাত নিকৰি আখৈ সেমেকি থাকে আৰু এনেকুৱা নিকৰি আখৈ উপবাসে থকা মানুহে ব্ৰত শেষ হোৱাৰ পিছত খায় যিহেতু এইবিধ শস্যক ধান্য শস্য হিচাপ গণ্য কৰ নাযায়। সেমেকা আখৈ গৰম কৰাৰ পিছতে মূৰমূৰীয়া হয় নাইবা অলপ দি ঘি গৰম কৰি লৈ অকণমান কলা নিমখ আৰু জালুকৰ গুড়ি দি স্নেক্স হিচাপে খাব পাৰি। ই যথেষ্ট সোৱাদযুক্ত হয়। নিকৰি দি বনোৱা ডাইল যি “ডাল মাখনী” বুলি জনাজাত এক সুস্বাদু প্ৰকৰণ। ‘ৰাইতা’ বনোৱাৰ সময়ত নিকৰি মিশ্ৰণ কৰিলে খাবলৈ ভাল হয়। পত্ৰ বৃন্তৰ পাচলি বনাই খাব পাৰি। কোমল নিকৰি ফলকো পাচলি হিচাপে খোৱা যায়। নিকৰি গুটিত থকা বিভিন্ন উপাদান হ’ল-প্ৰ’টিন-৯-১১ শতাংশ, খনিজ মৌল-০.৫ শতাংশ, কাৰ্বোহাইড্ৰেট-৭৬.৯ শতাংশ আৰু লৌহ-১.৪ মি:গ্ৰা:/১০০ গ্ৰাম। নিকৰি গুটিৰ চৰ্বীৰ মাত্ৰা নাই বুলিয়ে ক’ব পাৰি (মাত্ৰ ০.১ শতাংশ)। নিকৰিৰ প্ৰ’টিন উন্নতমানৰ য’ত ১৮ টা এমিন’ এচিড একেলগে পোৱা যায়। তালিকা ১ ত বিভিন্ন এমিন’ এচিডৰ পৰিমাণ দিয়া হ’ল।

তালিকা-১: মাখনা গুটি/বীজত পাব পৰা এমিন’ এচিডৰ লগত কণীত পোৱা মাত্ৰাৰ তুলনামূলক পৰিমাণ




এমিন’   এচিড


নিকৰি


কণী


খাদ্য   আৰু কৃষি সংগঠন বিশ্ব স্বাস্থ্য সংস্থা (১৯৭৩)




 


কেঁচা


ভজা


 


 




লাইচিন


৩.৭৯


৪.৬৯


৬.৭০


৫.৪০




হিষ্টিচিন


৩.১৫


৩.১২


৩.৫০


২.৫০




আৰ্জিনিন


১৫.১৯


১৬.০৭


৬.৭০


৫.২০




এচপাটিক   এচিড


৫.৭৬


৫.০৫


১০.৪০


৭.৭০




থিয়োনিন


৩.৩৪


৩.৪১


৫.১০


৪.০০




চিৰিন


৫.০৫


৫.৬৪


৬.০০


৭.৭০




গ্লুটামিক   এচিড


১৬.৬৪


১৭.০৬


২৫.২০


১৪.৭০




প্ৰলিন


৪.০০


৩.২৪


-


১০.৭০




গ্লাইচিন


৩.০১


৩.২৮


৩.৬০


২.২০




এলামিন


৫.৫০


৫.৮৪


৩.৫০


৬.১০




ভেলাইন


৫.১৮


৫.৪৯


৭.৫০


৫.০০




চিষ্টিন


০.৭৫


১.২২


৩.০০


-




মিথিঅ’নাইন


৩.০৬


২.৯৫


২.৩০


৩.৫০




আইচোলিউচিন


৪.১৮


৪.৮০


৫.৬০


৪.০০




লিউচিন


৮.৩৪


৮.৮৫


৮.৯০


৭.০০




টায়োৰোচিন


৬.৩৮


২.৯১


৩.৬০


৩.০৫




ফিনাইলএলেনাইন


৫.৭৮


৬.১২


৬.৭০


৩.০৫




ট্ৰিপ্তেফান


-


-


১.৫০


১.০০




এমোনিয়া


০.৯০


১.১৬


-


১.০০




প্ৰ’টিন   (শতাংশ)


১১.১০


১১.৫০


-


-




 
ঔষধ প্ৰস্তুতকৰণত
নিকৰিৰ বিভিন্ন অংশ বিভিন্ন ঔষধ প্ৰস্তুতিকৰণত ব্যৱহাৰ কৰা হয়। ইয়াৰ ঔষধু গুণাগুণ ভাৰতীয় আৰু চীনদেশীয় পৌৰাণিকি পুথিত সুন্দৰকৈ বৰ্ণনা কৰা আছে। গুটি পিত্তনাশক আৰু শক্তিবৰ্দ্ধক। পুৰণি ডায়েৰিয়া বেমাৰ উপশমত ইয়াক ব্যৱহাৰ কৰা হয়। কিডনিৰ বিসংগতিৰ কাৰণে সঘনাই প্ৰস্ৰাৱৰ ভাৱ দূৰ কৰিবলৈ নিকৰি গুটি খোৱা হয়। পাতক বাত বিষৰ দৰৱ হিচাপে ব্যৱহাৰ কৰা হয়। মতা আৰু মাইকী মানুহৰ প্ৰজনন ক্ষমতা বোজাই ৰাখিবলৈ মাখনা গুটি কালে কাম দয়ে। উত্তৰ ভাৰতৰ বিভিন্ন ৰাজ্য বিশেষকৈ বিহাৰত বিয়াৰ পিছত মাখনা চোৱালীৰ লগত দিয়াটো আজিও এক প্ৰচলিত প্ৰথা হৈ আছে।
উদ্যোগিক ব্যৱহাৰ
মাখনাৰ উদ্যোগিক ব্যৱহাৰ মন কৰিবলগীয়া। বস্ত্ৰ উদ্যোগত বিশেষকৈ বেনাৰসী পাটত মাৰ দিবলৈ বা জীৱ-জন্তুৰ খাদ্য প্ৰস্তুতকৰণ উদ্যোগত ইয়াক ব্যৱহাৰ কৰা হয়।
ধৰ্মীয় পৰম্পৰাত
ধৰ্মীয় পৰম্পৰাতো মাখনাক ব্যৱহাৰ কৰা হয়। এই শস্যক এক স্বৰ্গীয় আৰু পবিত্ৰ শস্য হিচাপে গণ্য কৰা হয়। বিভিন্ন পূজা-পাৰ্বনত দেৱ-দেৱীক অৰ্পণ কৰা হয়।
ভিন্ন ব্যৱহাৰিক দিশ অৰ্থনৈতিক লাভালাভৰ প্ৰতি লক্ষ্য ৰাখি মাখনাক সেয়েহে কলা হীৰা বুলি গণ্য কৰা হয়।
নিকনি শস্যৰ বৈশিষ্ট্য
এক বৰ্ষীয় বনজাতীয় উদ্ভিদ, কাইটযুক্ত আৰু বংশবৃদ্ধি বীজৰ দ্বাৰা হয়।

ডাল: প্ৰকন্দ উদ্ভুত, প্ৰকন্দ ছুটি, শকত আৰু ঠিয়। পত্ৰ মুকুল জাপ খাই থকা।
পাত: বিপৰীত ক্ৰমী, ঘূৰণীয়া, ডাঙৰ (১-২ মি ব্যাস), পানীত ভাস্যমান, পত্ৰ বৃন্ত (৩-৫ ফুট) দীঘল, ওপৰ ভাগ সেউজীয়া, তলভাগ বেগুণীয়া।
ফুল: সম্পূৰ্ণ, ডাঙৰ, একক, উজ্জ্বল বেঙুণীয়া আৰু পুষ্প বৃন্তিকা দীঘল। পুষ্পাসন মঙহাল আৰু ক্ষুদ্ৰ গোলাকৃতি,
বৃতি: চাৰিটা, দীৰ্ঘস্থায়ী সেউজীয়া আৰু কাইটযুক্ত ক্ৰমে পাহিৰ লগত একত্ৰিত।
দলমণ্ডল: পাহি বেঙুনীয়া, ৪০ টা মানলৈ থাকে। ভিতৰৰ পাহি খণ্ডিত আৰু বাহিৰবোৰ অধোমুখ ডিম্বাকাৰ। ভিতৰৰ পিনে ক্ৰমে পুংকেশৰৰ লগত সংযোজিত।
পুংকেশৰ আৰু গৰ্ভকেশৰ: পুংকেশৰ অজস্ৰ, মুক্ত আৰু পুষ্পাসনৰ লগত লাগি থাকে থাক গৰ্ভপত্ৰ বা গৰ্ভকেশৰৰ দ্বাৰা আকৃত হৈ থাকে। গৰ্ভমুণ্ড বৃন্তহীন আৰু ডিম্বাশয় অধোগৰ্ভ, বহু গৰ্ভকেশৰ যুক্ত, যুক্ত গৰ্ভপত্ৰ আৰু অধিক কোষ্ঠীয়, ৯-১২ টা কোষ্ঠযুক্ত।
পৰাগযোগ: স্ব-পৰাগযোগী, ফুল প্ৰস্ফুতিত হোৱাৰ প্ৰাৰম্ভণত পৰাগযোগ হয়।
ফল: প-সৰস, ডাঙৰ (প্ত-জ্জ্ব চে:মি: ব্যাস), সোপোকা (ত্ৰক্ষ্মপস্ৰন্ধম্ভ), কাইটীয়া আৰু ওপৰত দীৰ্ঘস্থায়ী বেটুপাত থাকে। এটা ফলত চঙ্ম-চঙ্মঙ্ম টা বীজ থাকে।
বীজ: সজীৱ বা নতুনকৈ ওলোৱা বীজৰ চাৰিওফালে ৰেখা সদৃশ উজ্জ্বল ৰঙচুৱা বীজো পাংগ (ট্ৰব্জনচঞ) থাকে। ব-চ্ছ্ৰ দিন পিছত বীজো পাংগ পচি যায় আৰু গুটি কলা ৰঙৰ হয়। বীজ পুষ্টাই আৰু ডাঠ বাকলিযুক্ত। বীজৰ আকাৰ ঙ্মপ্ত-ৰ.প্ত ছে:মি:। ভিতৰৰ বগা অংশ খোৱা যায় আৰু বীজৰ বাকলি ডাঠ।
কৃষি পদ্ধতি
নিকৰি খেতি দুটা ধৰণে কৰিব পাৰি-
ক) পুখুৰী পদ্ধতি
খ) পথাৰ পদ্ধতি
ক) পুখুৰী পদ্ধতি
পুখুৰী নিৰ্বাচন: তলিত বোকা থকা, ৪-৬ ফুট গভীৰতাত পানী থকা পুখুৰীত নিকৰি খেতি ভাল হয়।
বীজ সিঁচাৰ সময়: ডিচেম্বৰ মাহ
বীজৰ হাৰ: ৮০-৯- কি:গ্ৰা:/হে.
বীজৰ অঙ্কুৰণ: সিঁচাৰ ৩৫-৪০ দিন পিছত।
পুলি দৃষ্টিগোচৰ: পানীৰ ওপৰত ফেব্ৰুৱাৰীৰ শেষত বা মাৰ্চৰ আগভাগত।
গছৰ দূৰত্ব: গজালি ওলোৱাৰ পিছত প্ৰায় (১মি:×১ মি:) দূৰত্বত গছৰ দূৰত্ব বোজাই ৰাখিব লাগে। আগতে নিকৰি খেতি কৰা পুখুৰীত বীজ নিসিঁচিলেও আপোনা-আপুনি গজা পুলিবোৰৰ দূৰত্ব বোজাই ৰাখিব লাগে।
শস্য চপোৱা

আগষ্ট-চেপ্তেম্বৰ মাহত শস্য চপোৱা আৰম্ভ কৰিব পাৰি। নিকৰিৰ শস্য চপোৱা পদ্ধতি হ’ল পানীৰ তলত পৰি থকা কলা বীজবোৰ হাতেৰে বা জাকৈৰ নিচিনা বাহেৰে বনোৱা এক সঁজুলিৰে সংগ্ৰহ কৰা। শস্যটোৰ গা-গছত যিহেতু কাইট থাকে সেয়েহে চপোৱাৰ ১৫ দিন মানৰ আগতে কাটি দিলে পচি যায় আৰু বীজ সংগ্ৰহৰ বাবে বিহাৰৰ এক বিশেষ জনগোষ্ঠী পটু।
বীজ পৰিষ্কাৰ আৰু সংৰক্ষণ
পানীৰ পৰা উঠাই অনা বীজবোৰত কলা পচি যোৱা অৱশিষ্ট বীজোপাংগ বোৰ লাগি থাকে। এইবোৰক পিছত ভৰিৰে বা হাতেৰে মোহাৰি পৰিষ্কাৰ পানীৰে ধুই সেমেকা পৰিৱেশত বা পানীৰ তলত ডুব যোৱাকৈ ৰাখিব লাগে। অৱশ্যে বীজৰ কাৰণে ব্যৱহৃত গুটিবোৰত বীজোপাংগ লাগি থাকিলেও একো নহয়। বীজ সংৰক্ষণ কৰিবৰ বাবে ব্যৱহাৰ কৰা পানী মাজে মাজে বদলাই থাকিব লাগে।
বীজ উৎপাদন
এই পদ্ধতিত শস্য চপোৱাটোত অলপ কষ্ট হয় যিহেতু বীজ তুলনামূলকভাৱে অলপ গভীৰতাত থাকে। বীজৰ উৎপাদন প্ৰায় ১.৮-২.০ টন/হে: হয়।
খ) পথাৰ পদ্ধতি
নিকৰি শস্যৰ ক্ষেত্ৰত পথাৰ পদ্ধতিৰে খেতি কৰাটো এক নতুন সংযোজন। এই পদ্ধতি পুখুৰী পদ্ধতিতকৈ উজু আৰু লাভা-লাভো অধিক। প্ৰথমে বীজ তলিত পুলি প্ৰস্তুত কৰি পিছত তাক মূল পথাৰত ৰোৱা হয়।
পথাৰ নিৰ্বাচন:
দ’ পথাৰ য’ত পানী দিয়াৰ সুবিধা আছে বা বছৰটোৰ অধিকাংশ সময়তে পানী বেছি থাকে তেনেকুৱা পথাৰ নিৰ্বাচন কৰা যুগুত। জৈৱিক পদাৰ্থ বেছি থকা ভালকৈ বোকা কৰিব পৰা পথাৰ নিৰ্বাচন কৰিলে ভাল।
কঠিয়াতলি প্ৰস্তুতি

প্ৰথমে পথাৰখন ২-৩ বাৰ দ’কৈ হাল বাই মাটি প্ৰস্তুত কৰি ল’ব লাগে। পুলি যিহেতু পথাৰত বেছিদিনে থাকে উপযুক্ত পৰিপুষ্টিৰ বাবে ৰাসায়নিক সাৰ নাইট্ৰ’জেন, ফচফৰাচ আৰু পটাচ ১০০:৬০:৪০ কি:গ্ৰা:/হে: হাৰত প্ৰয়োগ কৰিব লাগে। কঠিয়াতলিৰ চাৰিওফালে প্ৰায় ১-১.৫ ফুট ওখকৈ বান্ধবোৰ দিব লাগে।
বীজ সিঁচাৰ সময়
ডিচেম্বৰ মাহ (পুখুৰী পদ্ধতিৰ লগত একে)
বীজৰ হাৰ
এক হেক্টৰ মাটি ৰুবলৈ প্ৰায় ২০ কি:গ্ৰা: বীজৰ প্ৰয়োজন হয়। এই বীজখিনি সমভাৱে ৫০০ বৰ্গ মি: বীজতলিত সিঁচিব লাগে।
জাত নিৰ্বাচন
প্ৰাকৃতিকভাৱে পথাৰত পোৱা জাতৰে খেতি কৰি থকা হৈছে। উন্নত জাত উদ্ভাৱনৰ কাম চলি আছে যদিও এতিয়ালৈকে ভাৰতীয় কৃষি গৱেষণা পৰিষদৰ বিহাৰৰ পাটনাত থকা কেন্দ্ৰটোৰ পৰা “স্বৰ্ণ বৈদেহী” নামৰ এটা জাতৰ অনুমোদন কৰা হৈছে।
ৰোৱাৰ সময়
ফেব্ৰুৱাৰীৰ প্ৰথম সপ্তাহৰ পৰা এপ্ৰিল মাহৰ দ্বিতীয় সপ্তাহলৈকে।
ৰোৱাৰ দূৰত্ব
১.২৫ মি: ১.২০ মি:
পথাৰ প্ৰস্তুতি
দ’কৈ দুবাৰ-তিনিবাৰ হাল দি পিছত মৈয়াই সমান কৰি ল’ব লাগে। পথাৰৰ চাৰিওফালে আলিবোৰ ১.৫-২.০ ফুট ওখকৈ দিব লাগে।
সাৰ প্ৰয়োগ
মূল পথাৰত পথাৰ প্ৰস্তুতিৰ সময়ত নাইট্ৰ’জেন, ফচফৰাচ আৰু পটাচ ১০০:৬০:৪০ কি:গ্ৰা/হে: হাৰত প্ৰয়োগ কৰিব লাগে। জৈৱিক সাৰো পথাৰত যথেষ্ট পৰিমাণে প্ৰয়োগ কৰিব লাগে।
জল ব্যৱস্থাপনা
যিহেতু মূল পথাৰত শস্যটো এপ্ৰিল মাহৰ পৰা আগষ্ট মাহলৈ থাকে সেয়েহে শস্য ৰোৱাৰ সময়ত আৰু শেষৰ পিনে পানী যোগানৰ প্ৰয়োজন হ’ব পাৰে। প্ৰয়োজন সাপেক্ষে মুঠ ৪-৫ টা জলসিঞ্চন দিব লাগে।
বনবাত নিয়ন্ত্ৰণ
বিশেষ বনবাত সমস্যা নাই। তথাপিয়ো প্ৰথম অৱস্থাত ৰোৱাৰ পিছত বনবাত দেখা মাত্ৰে উঠাই দিব লাগে।
বেমাৰ আৰু পোক-পৰুৱা নিয়ন্ত্ৰণ
তেনেকুৱা পোক বা বেমাৰ আজাৰ নাই। পুলি অৱস্থাত মোৱা পোকে আক্ৰান্ত কৰিব পাৰে। কীটনাশক দৰৱ হিচাপে মোৱা পোকৰ বাবে অনুমোদিত ঔষধ প্ৰয়োগ কৰিব পাৰি।
শস্য চপোৱা
শস্য চপোৱাৰ কৌশল পুখুৰী পদ্ধতিৰ লগত একে। আগষ্ট মাহত চপাই পিছত অন্য এটা ধান খেতি একেডৰা মাটিতে কৰিব পাৰি।
শস্য উৎপাদন: প্ৰায় ২.৬-৩.০০ টন/হেক্টৰ
পথাৰ আৰু পুখুৰী পদ্ধতিত কৰা নিকৰি খেতিৰ পাৰ্থক্য




বিষয়


পুখুৰী   পদ্ধতি


পথাৰ   পদ্ধতি




প্ৰয়োজনীয়   পানীৰ গভীৰতা
বীজৰ   প্ৰয়োজন
পানীৰ   উৎস
সাৰ   প্ৰয়োগ
বনবাত   নিয়ন্ত্ৰণ
শস্য   কাল
শস্য   উৎপাদন
শস্য   ক্ৰমৰ সুবিধা
আয়
শস্য   চপোৱাৰ সুবিধা
মূলধনৰ   প্ৰয়োজন
সমান্তৰাল   সম্প্ৰসাৰণৰ সুযোগ


অতি   কমেও ৪-৬ ফুট
৮০-৯০   কি:গ্ৰা:/হে
প্ৰাকৃতিকভাৱে   পোৱা
প্ৰয়োগ   কৰা নহয়
কঠিন,   কষ্ট ব্যহুল
দীঘল   (৮-১০ মাহ)
১.৮-২.০   টন/হে.
প্ৰয়োজন   নাই
কম/মধ্যমীয়া
অলপ   কষ্টকৰৰ, প্ৰশিক্ষিত বনুৱাৰ দ্বাৰা সম্ভৱ
অধিক
সীমিত


মাত্ৰ   ১ ফুট হ’লেও হয়
২০   কি: গ্ৰা:/হে:
জলসিঞ্চন/প্ৰাকৃতিক   প্ৰয়োগ কৰিব লাগে
সহজ
চুটি   (৪-৫ মাহ)
২.৬-৬.০   টন/হে
পিছত   অন্য খেতি কৰিব পাৰি
উচ্চ
সহজ
কম
বহুত   বেছি




 
নিকৰি খেতিৰ লগত মাছ খেতি কৰা সম্ভৱনে?
নিকৰি খেতি আৰু মাছ পালন একেটা পুখুৰী বা পথাৰত কৰা সম্ভৱ। মাছ আৰু নিকৰিৰ সমন্বিত খেতিয়ে পানীৰ বহুমুখী ব্যৱহাৰ সম্ভৱপৰ কৰি তুলে আৰু পানীৰ উৎপাদনশীলতা বৃদ্ধি হয়।
পুখুৰীত এই পদ্ধতিৰ অৱলম্বনৰ বাবে প্ৰথমে নিকৰিৰ পুলি দৃষ্টিগোচৰ হোৱাৰ আগতে পুখুৰীটো চাফ কৰি ল’ব লাগে। এই পদ্ধতিৰ মাছ পোহাৰ অন্যান্য পদ্ধতি একে কিন্তু মুঠ মাটি কালিৰ ৰঙ্ম শতাংশ ঠাই মাখনা মুক্ত কৰি ল’ব লাগে। এই পদ্ধতিত পিছৰ বাৰ পুলি গজাৰ আগতে মাছবোৰ মাৰিব লাগে।
অৰ্থনৈতিক লাভালাভ
নিকৰি এক লাভজনক খেতি। এক ৰাজকীয় শস্য হিচাপে ইয়াৰ ব্যৱহাৰ কৰা হয়। আজিকালি ডাঙৰ ডাঙৰ বজাৰ সমূহত ইয়াক পোৱা যায়। আখৈ কৰি বিক্ৰী কৰা নিকৰিৰ দাম প্ৰতি কিলোগ্ৰামত ৫০০-৬০০ টকা। কেতিয়াবা বজাৰ দৰ ইয়াতকৈয়ো বেছি হয়। আখৈ বনোৱাৰ বাবে যান্ত্ৰিকীকৰণৰ কৌশল সহজলভ্য হ’লে কৃষকৰ কাৰণে অধিক লাভজনক হ’ব। কেঁচা হিচাপে বিক্ৰী কৰিলে ইয়াৰ দাম বিহাৰত প্ৰতি কিলোগ্ৰামত ৬০-৭০ টকা। বজাৰ দৰ নিৰ্ভৰ কৰে বীজৰ আকৃতি আৰু আকাৰৰ ওপৰত। অসমৰ কৃষকে যদি কেঁচা বীজত প্ৰতি কিলোগ্ৰামত ৩০ টকাকৈ বিক্ৰী কৰিব পাৰে তেতিয়াও এক হেক্টৰ মাটিত লাভালাভ ৫০,০০০.০০ টকাতকৈ অধিক হ’ব।
অসমত নিকৰি খেতি
অসমত নিকৰি খেতি প্ৰাকৃতিকভাৱে বিভিন্ন খাল বিলত অতীজৰে পৰা হৈ আহিছে। স্থানীয় লোকৰ এই শস্যটোৰ ব্যৱহাৰিক, অৰ্থনৈতিক অথবা পৰিপুষ্টিৰ জ্ঞানৰ অভাৱৰ বাবে শস্যটোৱে প্ৰাধান্য লাভ কৰিব পৰা নাই। বিহাৰৰ পৰা অহা এক বিশেষ কিছুমান মানুহে অসমৰ বিভিন্ন খাল বিলৰ পৰা ইয়াক সংগ্ৰহ কৰি বিহাৰলৈ লৈ যোৱাটো বহুদিনৰ পৰা দৃষ্টিগোচৰ হৈ আহিছে। এক বিশেষ সমীক্ষাৰ পৰা পোৱা গৈছে যে অকল যোৰহাট, শিৱসাগৰ আৰু ডিব্ৰুগড় জিলাৰ পৰা প্ৰায় ৬০-৭০ টন বীজ বিহাৰলৈ পঠাই আছে। জাঁজীমুখৰ কৃষি ব্যৱসায়ী শ্ৰীযুত দুলাল কলিতাৰ নিকৰি খেতি সম্প্ৰসাৰণৰ ক্ষেত্ৰত প্ৰশংসনীয় বৰঙণি বিশেষ মনকৰিবলগীয়া। ১৯৯৩ চনৰ পৰা তেখেতে এই খেতিত একেৰাহে ব্যৱসায়িক দৃষ্টিকোণৰ পৰা লাগি আছে আৰু উজনি অসমৰ বিভিন্ন ঠাইত উৎপাদিত নিকৰি শস্যৰ বীজ সংগ্ৰহ কৰি বিহাৰলৈ পঠাই আছে।
আশা কৰা হৈছে অদূৰ ভৱিষ্যতে এই খেতিয়ে চৰকাৰৰ, ৰাইজৰ দ্বাৰা সমাদৃত হ’ব আৰু দ’বিল, জলাহ ভূমি আদিৰ দাঁতি কাষৰীয়া কৃষকৰ আৰ্থিক উন্নয়ন হ’ব।
উৎস: সৰ্বভাৰতীয় সমন্বিত জল ব্যৱস্থাপনা গৱেষণা প্ৰকল্প, অসম কৃষি বিশ্ববিদ্যালয়




 
সম্প্ৰতি মাকৈ খেতিৰে নামনি আৰু মধ্য অসমত সেউজ বিপ্লৱৰ উকমুকনি দেখিবলৈ পোৱা গৈছে। মাকৈ খেতি অসমত বছৰত দুবাৰ কৰিব পাৰি- শীতকালীন আৰু বৰ্ষাকালীন।
শীতকালীন মাকৈ খেতি -
শীতকালীন মাকৈৰ কেইবিধমান জাত আৰু শস্য চপোৱা সময় এনেধৰণৰ-
বৰ্ণসংকৰ জাত:
*গংগা- ১০১(১৪৫-১৫০ দিন),
*গংগা-৫(১৫০-১৫৫ দিন),
*ডেক্কান হাইব্ৰীড(১৬০-১৬৫),
কম্পোজিত:
*কিষাণ(১৫০-১৫৫),
*বিজয়(১৫৫-১৬০),
হ্ৰস্বকালীন জাত:
*ডায়াৰা(১১০-১২০ দিন),
*হুনিয়াচ(১১০-১১৫ দিন)।
শীতকালীন মাকৈ ছেপ্টেম্বৰৰ মাজভাগৰ পৰা অক্টোবৰৰ মাজভাগলৈ সিঁচা হয়। শীতকালীন মাকৈৰ খেতিৰ বাবে পলসুৱা বা বালিচহীয়া মাটি হ’লে ভাল। মাকৈৰ বাবে মাটিডৰা প্ৰস্তুত কৰোঁতে প্ৰতি বিঘাত পচন সাৰ ৬ কুইন্টল, ইউৰিয়া ৯-১২ কিলোগ্ৰাম, একক ছুপাৰ ফছফেট ৩৩ কিলোগ্ৰাম আৰু এম অ পি ৭ কিলোগ্ৰাম প্ৰয়োগ কৰিব লাগে। মাটিডৰা ভালদৰে চহ কৰি দুই ফুট অন্তৰে অন্তৰে শাৰী শাৰীকৈ ১ ফুট দূৰত্বত মাকৈ গুটি সিঁচিব লাগে। মাকৈ দুতৰপীয়া বা তিনিতৰপীয়া হ’লে খন্তিৰে গুৰিটো খুচুৰি অলপ মাটি চপাই দিব লাগে। মাকৈ গছ এমাহমান হ’লে শাৰীৰ মাজৰ বনপাত নিৰাই কোৰেৰে মাটিখিনি চহ কৰি আলুত মাটি চপাই দিয়াৰ দৰে দিব লাগে। এইখিনি সময়তে পুনৰ ইউৰিয়া সাৰ ৯-১২ কিলোগ্ৰাম প্ৰতি বিঘাত ছটিয়াই দিব লাগে। সাৰ সদায় বেলি ডুবু ডুবু সময়ত দিব লাগে। খেতিডৰাত কমেও দুবাৰ বা তিনিবাৰ পানী যোগান ধৰিব লাগে।
বৰ্ষাকালীন মাকৈৰ খেতি -
বৰ্ষাকালীন মাকৈ জানুৱাৰীৰ মাজভাগৰপৰা মে’ মাহলৈ সিঁচিব পাৰি। বৰ্ষাকালীন মাকৈৰ জাত আৰু শস্য চপোৱা সময়:
বৰ্ণসংকৰ জাত:
*গংগা-৫(১১০-১২০ দিন),
*হাই ষ্টাৰ্ছ(১৩০-১৪০ দিন),
*বিবেক হাইব্ৰীড-৪৭(৮০-৯০ দিন),
*বিবেক হাইব্ৰীড-৫৩(৭০-৮০ দিন),
*বাইঅ’-৯৫৪৪(৯০-১১০ দিন),
*কম্পোজিট- এন এল ডি(১১০-১২০ দিন),
*ধাৱাল(১১০-১২০ দিন),
*নাভিয়ট(৯০-১০০ দিন),
*ডায়াৰা(৮৫-৯০ দিন)।
মাটি প্ৰস্তুত কৰা আৰু সাৰ প্ৰয়োগ পদ্ধতি শীতকালীন মাকৈৰ দৰে একে। বৰ্ষাকালীন মাকৈ খেতি অত্যধিক বৰষুণৰ ফলত নষ্ট নহয়। তাৰ বাবে মাকৈ ডাৰৰ পৰা অতিৰিক্ত পানীভাগ ওলাই যাব পৰাকৈ মাজে মাজে নৰ্দমাৰ ব্যৱস্থা কৰিব লাগে। কৃষকে খেতি কৰাৰ আগেয়ে কৃষি ভূমি পৰীক্ষাগাৰৰ দ্বাৰা মাটি পৰীক্ষা কৰাই ল’ব লাগে। ভূমি পৰীক্ষা কৰাৰ পিছত কোন ডৰা মাটিত কি খেতিত কিমান পৰিমাণৰ পচন সাৰ, জৈৱিক সাৰ, ৰসায়নিক সাৰ, পানী যোগান দিব লাগে ক’ব পৰা যায়।
মাকৈ এবিধ পুষ্টিকৰ শক্তিদায়ক খাদ্য। মাকৈ পূৰঠ হ’লে পুৰি খাব পাৰি। মাকৈৰপৰা পপকৰ্ণ, কৰ্ণফ্লেক্স, আটা, চাগুগুৰি আদি উৎপাদন কৰা হয়। মাকৈৰপৰা মুৰ্গিৰ দানা, মাছৰ খাদ্য, পশু খাদ্য, প্ৰস্তুত কৰা হয়। মাকৈ খেতিক কেন্দ্ৰ কৰি অসমত সৰু-সুৰা বহুত উদ্যোগ গঢ় লৈ উঠিছে। এয়া ৰাজ্যখনৰ বাবে শুভ লক্ষণ। উল্লেখ্য যে মাকৈ খেতিত প্ৰতি বিঘাত ২৫০০-৩০০০ টকা খৰচ হোৱাৰ বিপৰীতে উপাৰ্জন হয় ১৮-২০ হাজাৰ টকা। সেয়ে ৰাজ্যখনৰ কৃষকসকলে মাকৈ খেতি কৰিলে তেওঁলোক উপকৃত হোৱাৰ সম্ভাৱনা পূৰামাত্ৰাই আছে।
লেখক: দেবেন দত্ত(দৈনিক অসম)



 
কৃষিজাত সামগ্ৰী কুঁহিলাৰ বিষয়ে সম্যক জ্ঞান বহুলোকৰ নাই। ই স্বাভাৱিক কথা। ইয়াৰ ব্যৱহাৰো সাধাৰণ জীৱনত নিচেই সীমিত। সেয়েহে অসমত কুঁহিলাৰ খেতিৰ আদৰ আৰু পৰিসৰ দিনক দিনে কমি আহিছে। নগাঁও জিলাৰ বটদ্ৰৱাত আৰু গোৱালপাৰা জিলাৰ কিছু কিছু ঠাইত ব্যৱসায়িক ভিত্তিত কুঁহিলাৰ খেতি কৰা কথাতো গম পোৱা যায়।
কুঁহিলাৰ ব্যৱসায়িক দিশ -
 কুঁহিলাৰ পৰা তৈয়াৰ কৰা কুটিৰ শিল্পজাত সামগ্ৰীসমূহৰ বজাৰ অসমত নিচেই তাকৰ। সেয়েহে জীৱিকাৰ মূখ্য উপায় হিচাবে ইয়াক ল’বলৈ অসুবিধা আছে। শিল্প কৰ্মত কুঁহিলাৰ প্ৰয়োগ কৌশল এক চাবলগীয়া বিষয়। শুকান কাষ্ঠাংশ চোকা কটাৰীৰে দীঘলে দীঘলে কাটি মৰাপাটৰ মিহি ৰচিত বৈ বেলেগ বেলেগ জোখৰ ৰং বিৰঙৰ কঠ তৈয়াৰ কৰা হয়। ইয়াৰ বজাৰত বেচ চাহিদা আছে। বাকলি গুচোৱা কাষ্ঠাংশৰ সোপোকা অংশ বিভিন্ন জোখৰ টুকুৰাটুকৰ কৈ কাটি বিশেষ কটাৰীৰ সহায়ত হাতেৰে দীঘলে দীঘলে ঘূৰাই ঘূৰাই চেপেটা, বহল টিছু কাগজৰ দৰে অংশ প্ৰস্তুত কৰা হয়। যিকোনো ধৰণে ভাঁজ দিব পৰা এই অংশবোৰৰ পৰা সুন্দৰ পুতলা লৰচৰ কৰিব পৰা কাছ, বগলী , ৰাজহাঁহ ফুল, মূখা, মালা, দৰাৰ টুপি আদি তৈয়াৰ কৰা হয়। বিশেষভাৱে উল্লেখযোগ্য যে এই কাম কৰোতে ব্যৱহাৰ হোৱা আঠা তৈয়াৰ কৰা হয়, ৰাস্তাৰ দাঁতিত হোৱা ঢেকীয়াগছৰ কোমল কোঁহৰ পৰা।
কুঁহিলাৰ খেতিৰ বাবে কিছু কথা -
 খৰালী পানী শুকাই যোৱা আৰু বাৰিষা ৩.৫ ফুট গভীৰতাৰ বন্ধ পানীত হোৱা কুঁহিলা এনে এবিধ খেতি যাৰ পানীৰ তলত হোৱা কাণ্ডৰ সাহ অংশটোহে বহুলভাৱে ব্যৱহাৰ কৰা হয়।
জাত:- দুই ধৰণৰ জাত পোৱা যায়।
বন কুঁহিলা: ই বনৰীয়াকৈ যিকোনো স্থানত হয়। ইয়াৰ কাণ্ড বেছি টান হয়। মাখিপাতৰ আগ অংশত অৰ্দ্ধবৃত্তাকাৰ নহৈ দীঘলীয়া হয় আৰু ৰঙচুৱা দাগ থাকে বন কুঁহিলাক কামত ব্যৱহাৰ কৰা হয়।
জাতি কুঁহিলা: ই পিতনিত হয়। কাণ্ডাংশ সোপোকা আৰু শকত হয়। মাখিপাতৰ আগ্ৰাংশ অৰ্দ্ধবৃত্তাকাৰ আৰু পাত সম্পূৰ্ণ সেউজীয়া হয়। ই শিল্পৰ কামত ব্যৱহাৰৰ উপযোগী।
মাটি নিৰ্বাচন আৰু প্ৰস্তুতি -
 দ’ বন্ধন পানী থকা পিতনি, য’ত খৰালী পানী শুকাই যায় আৰু বাৰিষা ৩-৩.৫ ফুট গভীৰতাৰ পানী থাকে। মাটি দুই তিনিচাহ হাল মাৰি জাবৰ বাচিব লাগে, প্ৰাৰম্ভিক কোনো ৰসায়নিক সাৰৰ প্ৰয়োজন নহয়।
কুঁহিলাৰ বংশবিস্তাৰ: বীজৰ দ্বাৰা: নতুন মাটিত বিঘাই প্ৰতি ৩০০ গ্ৰাম বীজ সিঁচিব লাগে। কিন্তু য’ত বছৰৰ পিচত বছৰি কুঁহিলাৰ খেতি হয়, তাত আগৰ বছৰ পৰি ৰোৱা পুৰঠ গছৰ পৈনত বীজ নিৰ্দিষ্ট সময়ত নিৰ্দিষ্ট পৰিবেশত নিজেই অংকুৰিত হয়। কেৱল অলাগতিয়াল গছৰ সংখ্যা কমাই দিলেই হ’ল। অংগজ প্ৰজনন: কাণ্ডৰ কলমৰ পৰা অথবা মূঢ়াৰ পৰা গজালি মেলি (Ratooning) পূৰ্ণ গছৰ জন্ম দিব পাৰি।
বীজ সিঁচাৰ বা কলম দিয়াৰ সময়: ফেব্ৰুৱাৰীৰ পৰা এপ্ৰিলৰ প্ৰথম সপ্তাহলৈ।
নিৰণি আৰু অন্যান্য প্ৰতিপালন -
 এবাৰ বা দুবাৰ হাতেৰে বন-জাৱৰ বাচি দিব লাগে। তদুপৰি গছজোপা এফুটমান ওখ হোৱাৰ পিছত আগ অংশৰ পাত ৰাখি, ওপৰৰ পৰা গুৰি দিশলৈ হাতেৰে চুচি দিব লাগে, যাতে কাষৰ পৰা ওলোৱা ডালবোৰ আৰু কক্ষমুকুল সমূহ আঁতৰি যায়। ই এটা অতি দৰ্কাৰী কাম। এনে কৰিলে গছজোপা ওখ হোৱাৰ লগতে গাঠিবোৰ পিচলৈ কোমল হয় আৰু গছজোপাও শকত হয়।
কৃষিকাল: ১৪০-১৫০ দিন।
শস্য চপোৱা: শস্যকাল সম্পূৰ্ণ হোৱাৰ পিচত পানীৰ তলত কাণ্ডাংশ (২-৪ ফুট দৈৰ্ঘ্য) কটা হয়। পানী পৃষ্ঠৰ ওপৰৰ অংশ শুকাই যায়। এনে শুকাই যোৱা অংশটোকো উদ্যোগত লগোৱা হয়। পানীৰ তলৰ অংশটোৰ পাঁচোটামান টান ৰ’দত শুকোৱালে ই থুনুকা হ’ব আৰু তেনে অংশবোৰ মুঠাকৈ বান্ধি পানী নপৰা ওখ ঠাইত ৰখা হয়।
উৎপাদন : ২০০ পোন প্ৰতি বিঘাত (১ পোন=৮০ টা কাণ্ডাংশ)
জাতি কুঁহিলা গছজোপাৰ বিষয়ে কিছু কথা -
 জাতি কুঁহিলা এবিধ এবছৰীয়া, সপুষ্পক, দ্বিবীজপত্ৰী উদ্ভিদ। কাণ্ড চূঙাকৃতিৰ সোপোকা; পৰিধি ৭ ছে.মি.। গছৰ উচ্চতা ২ মিটাৰ। কাণ্ডৰ নিম্নভাগৰ দুই তৃতীয়াংশ খহুৰ দৰে খহটা দাগ বিশিষ্ট। পাত যৌগিক (Compound), দ্বপক্ষল (Bippinnate), মুক্ত পাৰ্শ্বীয় উপপত্ৰ (Free lateral stipule) বিশিষ্ট। পত্ৰবিন্যাস একান্তৰ (Alternate phyllotaxy) ফুল: পাঁচোটা পাহিৰে হালধীয়া বৰণৰ সৰু সৰু ফুল। বাহিৰৰ পাহিটো বাকী চাৰিটাতকৈ ডাঙৰ। বীজ : ০.৫ ছে.মি. দৈৰ্ঘ্যৰ, বৰ্গাকৃতিৰ বীজাৱৰণৰ মাজত দ্বিবীজপত্ৰী চেপেটা বীজসমূহ থাকে। আবৃত বীজসমূহ তেতেলি গাঠিৰ দৰে ইটোৰ পিচত সিটোক মণি আকাৰে লাগি থাকে। আগ অংশৰ পৰা ই পুৰঠ হয় আৰু পূৰঠ গুটিবোৰ এটাৰ পাচত এটাকৈ সৰি পৰে। সামৰণিত ইয়াকে ক’ব খোজো যে এই গছবিধৰ বৈজ্ঞানিক ব্যাখা দিবলৈ চেষ্টা কৰাতো আমাৰ বাবে সম্ভৱপৰ নহয়। আমাৰ মতে ইয়াৰ বৈজ্ঞানিক চৰ্চা হ’ব লাগে আৰু মৃতপ্ৰায় কুঁহিলাৰ কুটিৰ শিল্পসমূহ অধিক সজীৱ কৰি তোলাৰ ক্ষেত্ৰত চৰকাৰে কিছু প্ৰচেষ্টা চলাব লাগে।
লেখক: পঙ্কজ শইকীয়া (সেউজ চিন্তা)


 
 




অসম এখন কৃষি      প্ৰধান ৰাজ্য৷ ধান খেতিয়েই হ’ল অসমৰ প্ৰধান খেতি৷ অসমৰ সৰ্ব মুঠ ৭৮.৫২ হেক্টৰ মাটি      কালিৰ ভিতৰত ৩৫ লাখ হেক্টৰ কৃষি শস্য ভূমিৰ প্ৰায় ২৩ লাখ হেক্টৰ মাটিত ধান খেতি কৰা      হয় আৰু ইয়াৰে প্ৰায় ১৮ লাখ হেক্টৰ মাটিত অকল শালি ধানৰ খেতি কৰা হয়৷ অসমৰ মুঠ কৃষি      ভূমিৰ প্ৰায় ৭ লাখ হেক্টৰ মাটিতহে দুতৰপীয়া অৰ্থাৎ বছৰত দুটা খেতি যেনে – আহু –      শালি ধানৰ খেতি কৰা হয় আৰু বাকী মাটিত এটা খেতি বিশেষকৈ শালিধানৰ খেতিয়েই কৰা      হয়৷ অসমত বৰ্ত্তমানৰ শস্য প্ৰৱলতা (Cropping      intensity)      ১৪০ শতাংশৰ পৰা বৃদ্ধি কৰিবলৈ যথেষ্ট সম্ভাৱনীয়তা আছে৷ শস্য প্ৰৱলতা বৃদ্ধি কৰিবলৈ হলে      বিভিন্ন খেতি পদ্ধতিৰ লগতে ৰিলে শস্য পদ্ধতিৰ ব্যৱস্থা কৰিব লাগিব৷ এই শস্য পদ্ধতি অৱলম্বন      কৰি শস্যৰ উৎপাদন বৃদ্ধিৰ লগতে আংশিকভাৱে কৃষি নিবনুৱা সমস্যাৰ সমাধান কৰিব পৰা      যাব৷
ৰিলে শস্যৰ কৃষি পদ্ধতি হ’ল একেডৰা মাটিতে এটা শস্য নচপাওতে আন এটা শস্য সিঁচি কৰা কৃষি পদ্ধতি৷ এই পদ্ধতিৰে খেতি কৰিলে ক্ষুদ্ৰ আৰু উপান্ত কৃষকসকলে বেছিকৈ লাভৱান হোৱা দেখা যায়৷
ৰিলে শস্য পদ্ধতিত মাহজাতীয় শস্য অৰ্ন্তভূক্ত কৰি মাটিৰ ভৌতিক, ৰাসায়নিক তথা জৈৱ ৰাসায়নিক গুনাগুণৰ উন্নতি কৰাৰ উপৰিও বায়ুমণ্ডলত থকা ৭৮ শতাংশ নাইট্ৰোজেন আহৰণ কৰিব      পাৰে৷ অতীজৰে পৰা এই ৰিলে শস্যৰ খেতি অসমত কৰি অহা হৈছে যদিও ইয়াৰ উৎপাদন বৰ ক’ম৷      সেয়েহে ৰিলে শস্যৰ কৃষি পদ্ধতিৰ পৰা সুফল পাবলৈ হলে কেইটামান দিশত গুৰুত্ব দিব লাগিব৷      সেইবোৰ হ’ল –
১) মাটি নিৰ্বাচন:  ৰিলে শস্যৰ পৰা অধিক উৎপাদন পাবলৈ হলে উপযুক্ত মাটি নিৰ্বাচন কৰাটো এটা      গুৰুত্বপূৰ্ণ বিষয়৷ পলসুৱা, বালিচানেকীয়া আৰু পানী বন্ধ নোহোৱা মাটি ৰিলে শস্যৰ      খেতিৰ বাবে উপযুক্ত৷
২) শস্য বাছনি:  ৰিলে শস্য পদ্ধতিৰে কৰা শস্যক্ৰমত উপযুক্ত শস্য বাছনি কৰি লোৱা দৰকাৰ৷ উপযুক্ত হ্ৰস্বম্যাদী ৰবি শস্যৰ জাত নিৰ্বাচন কৰি ৰিলে শস্য পদ্ধতিৰে কৰা শস্যক্ৰমত উপযুক্ত শস্য বাছনি কৰি লোৱা দৰকাৰ৷ উপযুক্ত হ্ৰস্বম্যাদী ৰবি শস্যৰ জাত নিৰ্বাচন কৰি খেতিডৰা কম দিনৰ ভিতৰত চপাব পৰা, বাৰিষা হোৱাৰ আগে আগে চপাব পৰা হ’ব লাগে৷ অসমত শালিধানৰ লগত কৰিব পৰা ৰিলে শস্যবোৰ হ’ল – খেচাৰি, মটৰমাহ, মচুৰমাহ, তিঁচি, গুজিতিল, ওখ জাতৰ স্থানীয় সৰিয়হ ইত্যাদি৷
৩) শালিধানৰ জাত নিৰ্বাচন:  ৰিলে শস্যৰ উৎপাদনৰ ওপৰতো শালিধানৰ জাতৰ প্ৰভাৱ আছে ৷ সেয়েহে উপযুক্ত ভাৱে      শালিধানৰ জাত নিৰ্বাচন কৰি লোৱা দৰকাৰ ৷ মধ্যমীয়া আৰু দীৰ্ঘম্যাদী অধিক উৎপাদনক্ষম      ধানৰ সঁচ নিৰ্বাচন কৰি লোৱা দৰকাৰ ৷ তাৰোপৰি এই সঁচবোৰৰ ৰোৱাৰ তাৰতম্য ঘটাই      আগতীয়াকৈ চপোৱাৰ ব্যৱস্থা কৰিব পৰা যায় আৰু ৰিলে শস্যৰ শ্ৰীবৃদ্ধিৰ কাৰণে মাটিডৰা      খালি কৰিব পৰা যায়৷
৪) বীজৰ পৰিমান আৰু সিঁচাৰ সময় :  সাধাৰণতে শালিধান ফুলাৰ পৰা ১৫ দিনৰ পিচত ৰিলে শস্যৰ বীজ সিঁচাৰ উপযুক্ত সময়৷ বীজ সিঁচাৰ সময়ত পথাৰডৰাত পানী ডোঙা বান্ধি থাকিব নালাগে; বোকা অৱস্থাত          থাকিলে ভাল৷ শস্য ভেদে বীজৰ পৰিমান বেলেগ বেলেগ হয়৷ ৰিলে পদ্ধতিত অকলে কৰা          খেতিতকৈ ২৫-৫০ শতাংশ অধীক বীজৰ প্ৰয়োজন হয় ৷ তলত শস্যভেদে বীজৰ পৰিমান দাঙি          ধৰা হ’ল –
তালিকা – ১ :  শস্যভেদে বীজৰ পৰিমান :




 শস্যৰ নাম


 বীজৰ পৰিমান 
 (কি. গ্ৰা. / প্ৰতি বিঘাত)




১)                       খেচাৰি
২)                       মটৰ মাহ
৩)                       মচুৰ মাহ
৪)                       তিচি
৫)                       গুজিতিল
৬)                      ওখ জাতৰ স্হানীয় সৰিয়হ


৬ – ৭
৯ – ১০
৫ – ৬
৩ – ৪
২ – ৩
১.৫ - ২




৫)বীজ      শোধন:  সিঁচাৰ আগেয়ে বীজ শোধন কৰা অতি দৰকাৰ৷ প্ৰতি কি: গ্ৰা: বীজত ২-৩ গ্ৰাম বেভিষ্টিন      বা কেপটাফ্ মিহলাই লোৱা উচিত৷ তাৰোপৰি মাহজাতীয় শস্যৰ ক্ষেত্ৰত ৰাইজ’বিয়ামৰ প্ৰলেপ      বীজবোৰত (৪৫ গ্ৰা: প্ৰতি কি: গ্ৰা: বীজত) দি সিঁচিলে অধিক উৎপাদন পোৱা যায়৷
৬)সাৰ      প্ৰয়োগ:  মাটি পৰীক্ষা কৰি মাটিত সাৰৰ চাহিদা নিৰ্ণয় কৰি  উপযুক্ত সাৰৰ নিৰ্বাচন আৰু সঠিক      সময়ত ইয়াক প্ৰয়োগ কৰা দৰকাৰ৷ গবেষণাৰ পৰা পোৱা গৈছে যে –ৰিলে শস্য সিঁচাৰ ঠিক      আগে আগে বিঘাই প্ৰতি ৬/৭ কি: গ্ৰা: ডি, এ, পি, সাৰ মাটিত প্ৰয়োগ কৰিলে উৎপাদন      বৃদ্ধি হয়৷
৭)     বন-বাত      নিৰনি:  বীজ সিঁচাৰ ঠিক আগে আগে শালি ধানৰ পথাৰ ডৰাৰ পৰা হাতেৰে বন-বাত আতৰাই চাফ      কৰি লব লাগে৷ ৰিলে শস্যৰ বীজ সিঁচাৰ পিচত বন-বাত আঁতৰ কৰা কষ্ট সাধ্য কাম৷
৮)পোক পতঙ্গ/বেমাৰ আজাৰ প্ৰতিপালন :  ৰিলে শস্যত সাধাৰণতে পোক পতঙ্গ বা বেমাৰ আজাৰৰ প্ৰভাৱ কম দেখা যায়৷      পোক পতঙ্গ বা বেমাৰ আজাৰৰ লক্ষণ দেখা দিলে উপযুক্ত ব্যৱস্থা লব লাগে৷
৯)উৎপাদন :  সৰ্বভাৰতীয় কৃষি প্ৰযুক্তি প্ৰকল্পৰ (NATP)      আধাৰত অসম কৃষি বিশ্ববিদ্যালয়ৰ অধিনত কৰা ৰিলে শস্যৰ গবেষণাৰ পৰা উদ্ভৱ হোৱা ফলাফল      লক্ষ্য কৰিলে দেখা যায় যে এই পদ্ধতিত কৰা মটৰ মাহৰ পৰা গড় হিচাপে বিঘাই প্ৰতি ৭৬.২ কি:      গ্ৰা:, খেচাৰীৰ পৰা ৬৯.১ কি: গ্ৰা:, মচুৰ মাহৰ পৰা ৫৬.২ কি: গ্ৰা: আৰু তিচিৰ পৰা      ৬৭.২ কি: গ্ৰা: দানা উৎপাদন হয় ৷
উৎস: অসম কৃষি বিশ্ববিদ্যালয়।





সোণালী আমাৰ গাঁওখন অতি, ধানেৰে উপচি পৰে
ধান অসমৰ প্ৰধান খাদ্যশস্য৷ অসমৰ প্ৰতিঘৰ কৃষক পৰিয়ালে কম বেচি পৰিমাণে ধানখেতি কৰি আহিছে৷ ধানখেতি অসমৰ খেতিয়কৰ প্ৰধান জীৱিকা৷ যদিও বৰ্তমান সময়ত বিভিন্ন ধৰণৰ খাদ্যশস্য কৰা হয়, তথাপিও ধানখেতিহে কৃষকৰ মাজত অধিক গুৰুত্বপূৰ্ণ৷ বিভিন্ন প্ৰাকৃতিক দুৰ্য্যোগ যেনে খৰাং বা বান পৰিস্থিতিয়ে যদিও অসমৰ কৃষক পৰিয়ালক প্ৰায় প্ৰতিবছৰেই আক্ৰান্ত কৰি আহিছে, তথাপিও অসমৰ কৃষক ৰাইজে ধানখেতি কৰিবলৈ এৰা নাই৷
সাহসী কৃষক দেশৰ বাবে গৌৰৱ৷ অসমৰ কৃষক সকলক লৈ আজি আমি সঁচাকৈয়ে গৌৰৱান্বিত৷ বিশেষকৈ ধানৰ ক্ষেত্ৰত দেখুওৱা অভূতপূৰ্ব সফলতাৰ বাবে কেন্দ্ৰীয় চৰকাৰৰ কৃষি মন্ত্ৰালয়ে দেশৰ ভিতৰতে অসমক শ্ৰেষ্ঠ ৰাজ্যৰ সন্মান প্ৰদান কৰিছে৷ধানখেতি উৎপাদনৰ মূলতঃ তিনিটা কাৰক আছে, যেনে, উচ্চফলনশীল বীজ, সাৰ আৰু পানী৷ গতিকে পানী নহ’লে ধানখেতি এক ভাবিব নোৱাৰা কথা৷ অসম যদিও বৰ্ষাযুক্ত ৰাজ্য হিচাপে পৰিগণিত, বৰষুনৰ পৰিমাণ আৰু বিস্তৃতি গোটেই বছৰত সমভাবে নহয়৷ কেতিয়াবা অত্যধিক বৰষুন বা কেতিয়াবা অনিয়মিত বৰষুন; এনেকুৱা বৈশিষ্ট্যপূৰ্ণ বৰষুনৰ ওপৰত নিৰ্ভৰ কৰি ধানখেতি কৰিব নোৱাৰি৷ সম্প্ৰতি অগভীৰ নলীনাদৰ দ্বাৰা ধানখেতিত জলসিঞ্চন কৰা এক সমস্যাৰূপে দেখা দিছে৷ যিহেতু জলস্তৰ ক্ৰমান্বয়ে নামি আহিছে, লগে লগে জলউত্তোলনৰ খৰচ বৃদ্ধি পাইছে৷ তাতে আকৌ জলসিঞ্চনৰ পানীত আৰ্ছেনিক তথা অন্যান্য গধুৰ মৌলৰ উপস্থিতিয়ে এক ভয়াবহ ইংগিত বহন কৰিছে৷ এই সকলোবোৰ সমস্যাৰ বিকল্প হিচাপে এক নতুন কৃষি প্ৰযুক্তি কৃষকৰ ওচৰলৈ আহিছে যাৰ প্ৰধান উদ্দেশ্য হ’ল “প্ৰতি টোপাল পানীত বেছি শস্য“ (per drop more crop)৷ দ্বিতীয় উদ্দেশ্যটো হ’ল পৰিষ্কাৰ, সেউজীয়া আৰু জৈৱিক খাদ্যৰ সেৱন (eat clean, green and organic)৷ সেই কৃষি পদ্ধতিটোৰ নামেই হ’ল ধানৰ প্ৰবলীকৰণ পদ্ধতি (System of Rice Intensification)৷ SRI পদ্ধতি বা অসমীয়াত ধানখেতিৰ প্ৰবলীকৰণ পদ্ধতি নামে জনাজাত এই পদ্ধতিৰ উদ্ভাৱক এগৰাকী খ্ৰীষ্টিয়ান ফাডাৰ হেনৰি ডি ল’লানি৷ আফ্ৰিকা মহাদেশৰ মাডাগাস্কাৰৰ খেতিয়কসকলক 1980 চনত পোনপ্ৰথমবাৰৰ বাবে ধানখেতিত SRI পদ্ধতিৰ কৌশল প্ৰদৰ্শন কৰে৷ ভাৰতবৰ্ষত 2004 চনত ধান গৱেষণা সঞ্চালকালয়ৰ তৰফৰ পৰা অসমকে ধৰি দেশৰ বিভিন্ন প্ৰান্তত এই পদ্ধতিৰ পৰীক্ষা কৰা হয়৷
SRI পদ্ধতি এটা স্থিৰ শিল্প বিজ্ঞান (fixed technology) নহয়, বৰঞ্চ কিছুমান প্ৰধান যুক্তি আৰু কৌশলৰ সংমিশ্ৰণ৷
SRI পদ্ধতিৰ বিভিন্ন বিশেষত্বসমূহ হ’ল -

এই পদ্ধতিয়ে এখন ঘৰৰ আৰ্থিক উৎপাদন বঢ়ায়৷
মাটিৰ গুণাগুণ বৃদ্ধি কৰে৷
বিভিন্ন প্ৰতিকূল বতৰ, পোক-পতংগ আৰু বিভিন্ন বেমাৰৰ পৰা সংৰক্ষণ কৰে৷ কাৰণ এই পদ্ধতিত ৰাসায়নিক সাৰ আৰু কীটনাশক ঔষধৰ পৰিবৰ্তে জৈৱিক বা পচনসাৰ ব্যৱহাৰ কৰা হয়৷
এই পদ্ধতিত সাধাৰণ পদ্ধতিতকৈ কম বীজৰ প্ৰয়োজন হয়৷
এই পদ্ধতিত বহুত কম শ্ৰমিকৰ প্ৰয়োজন হয়৷ এই কাৰণৰ বাবেও কৃষক সমাজে বহুত সোনকালেই এই পদ্ধতিটো আকোঁৱালি লৈছে৷ এই বিশেষ বৈশিষ্ট্যটোৰ কাৰণে এই পদ্ধতিটো “মহাত্মা গান্ধী ৰাষ্ট্ৰীয় গ্ৰাম্য নিয়োগ নিশ্চিত আইন“ৰ লগত সংলগ্ন কৰাৰ যথেষ্ট সম্ভাৱনা আছে৷
পানীৰ প্ৰয়োজনীয়তা কমায়৷

এই পদ্ধতিটো অলপ বিস্তৃতভাৱে তলত উল্লেখ কৰা হ’ল –
ধানখেতিৰ প্ৰথম আৰম্ভণি হয় কঠীয়াতলিত৷ এই পদ্ধতিত কঠীয়াতলি প্ৰস্তুত প্ৰণালীটো অলপ পৃথক৷

এই পদ্ধতিত সাধাৰণ পদ্ধতিতকৈ দহ ভাগৰ এভাগ বীজৰহে প্ৰয়োজন হয়৷ সাধাৰণ পদ্ধতিত এবিঘা মাটিত প্ৰায় সাতৰ পৰা দহ কিলোগ্ৰাম বীজৰ প্ৰয়োজন হয়৷ কিন্তু এই পদ্ধতিত মাত্ৰ 300 ৰ পৰা 700 গ্ৰাম বীজহে প্ৰয়োজন হয়৷ সিচাৰ আগতে বীজখিনি 24 ঘণ্টা পানীত তিয়াই থোৱা হয় গজালি ওলাবৰ বাবে, তাৰপৰা ৰুগীয়া আৰু পতান বীজখিনি বাচি আঁতৰাই লব লাগে৷
কঠীয়াতলি শুকানকৈ প্ৰস্তুত কৰা হয় য’ত দুভাগ গুৰি মাটি আৰু এভাগ জৈৱিক সাৰৰ মিশ্ৰণ থাকে৷ জৈৱিক সাৰৰ মিশ্ৰণত অলপ শুকান তুহঁগুৰি মিশ্ৰিত কৰিলে কঠীয়া উঠাওতে সহজ হয়৷
কঠীয়াতলিৰ জোখ 1 মিটাৰ বহল x 20 মিটাৰ দীঘল৷ এইটো জোখত এক কিলোগ্ৰাম বীজৰ প্ৰয়োজন হয়৷
ইয়াত বীজবোৰ পাতলকৈ সিচা হয়৷ বীজ সিচাৰ পাছত ৰ’দ বৰষুনৰ পৰা ৰক্ষা কৰিবলৈ বীজতলিখন শুকান আৰু পুৰনা ধানখেৰেৰে পাতলকৈ ঢাকি দিয়া হয়৷ প্ৰয়োজন সাপেক্ষে পুৱা গধূলি পানী চতিয়াই দি বীজতলীখন সিক্ত কৰি ৰাখিব লাগে৷ এই পদ্ধতিৰে বড়ো বা আহুধান কৰিব লাগে কাৰণ সেইটো সময়ত বৰষুন নেথাকে৷ সেইকাৰণে ৰাতিপুৱা গধূলি পানীযোগান ধৰি জীপাল কৰি ৰখা হয়৷
ঢাকি দিয়াৰ 5 দিন মান পিছত যেতিয়া ধান গজি উঠিব তেতিয়া খেৰখিনি আঁতৰাই দিব লাগে৷ নহ’লে পিছত কঠীয়া উঠাবলৈ অসুবিধা হয়৷
কঠীয়াৰ বয়স 8-14 দিন হ’লে (শালি) আৰু 15-18 দিন (বড়ো) হ’লে মূল পথাৰত ৰুবৰ বাবে উপযুক্ত হয়৷

পথাৰ প্ৰস্তুতি -
কঠীয়াতলি প্ৰস্তুত কৰাৰ লগে লগে মূল পথাৰ প্ৰস্তুত হৈ থাকিব লাগে৷ কঠীয়াতলি সদায় মূল পথাৰৰ ওচৰত হব লাগে যাতে কঠীয়া নিওতে সময় আৰু শক্তি কম লাগে৷ কঠীয়াতলিৰ পৰা কঠীয়া উঠোৱাৰ 15-30 মিনিটৰ ভিতৰত মূল পথাৰত ৰুব লাগে৷

মূল পথাৰত 2 মিটাৰৰ অন্তৰত এটাকৈ নলা ৰাখিব লাগে যাতে অতিৰিক্ত পানী ওলাই যায়৷
মূল পথাৰ সমান হ’ব লাগে কাৰণ এই পদ্ধতিত কঠীয়া চাপৰ হয়৷
এক বৰ্গ মিটাৰত 16টা পুলি ৰুব লাগে৷ বেচি ঠাই পালে ধানে বেছি পোখা দিয়ে৷ লগতে শিপাৰ গঠনৰো বৃদ্ধি বেচি হয় আৰু পুষ্ট দানাৰে ভৰা ধানৰ ঠোক পাব পাৰি৷ আঁতৰে আঁতৰে ৰোৱাৰ ফলত প্ৰতি গোছা কঠীয়াই বেচি ৰ’দ, বতাহ, পানী আৰু সাৰ পায় আৰু বন নিয়ন্ত্ৰণত সহায় হয়৷
এই পদ্ধতিত যিহেতু কম বয়সীয়া কঠীয়া উঠোৱা হয়, ৰোৱাৰ সময়ত শিপা বা কঠীয়াই যাতে আঘাত নেপায় তালৈ লক্ষ্য ৰাখিব লাগে৷ বীজ, মাটি আৰু শিপাৰে সৈতে কঠীয়াবোৰ উঠাই, ঠিক তেনেকৈয়ে মূল পথাৰত ওপৰতে ৰুব লাগে৷ ৰুৱোতে শিপা ভাজ খাব নেলাগে, ভাজ খালে সজাল ধৰাত সময় লব৷
এই পদ্ধতিত পথাৰত পানী বন্ধ হৈ নেথাকে বাবে বনৰ প্ৰাদুৰ্ভাৱ অধিক৷ সেই কাৰণে বন নিয়ন্ত্ৰন কৰিবৰ বাবে ’বন নিৰণি’ ( Cono weeder) যন্ত্ৰ শাৰীৰ মাজত দুই চাৰিবাৰ চলালে বন নিয়ন্ত্ৰন হোৱাৰ উপৰিও বনবোৰ মাটিৰ লগত মিহলি হৈ জৈৱিক সাৰলৈ পৰিণত হয়, আৰু শিপাই উশাহ পায়৷
এই পদ্ধতিত মাজে মাজে পথাৰখন শুকুৱাই দিব লাগে৷ প্ৰথম যেতিয়া কঠীয়া ৰোৱা হয়, তেতিয়া পাতলকৈ পানী দিব লাগে আৰু পৰবৰ্তী সময়ত পথাৰত যেতিয়া চুলি সদৃশ মাটিত ফাটঁ মেলিব তেতিয়া আকৌ এবাৰ পানী যোগান ধৰিব লাগে৷ ধানখেতিৰ মণি ধৰা সময়লৈকে পানী যোগান ধৰাটো প্ৰয়োজনীয়৷
গুটি সিচাঁৰ পৰা 60 দিনৰ ভিতৰত সাৰ প্ৰয়োগ কৰিলে খেতি ভাল হয়৷ (3 কেজি পটাছ প্ৰতি বিঘা আৰু 6 কেজি ইউৰিয়া প্ৰতি বিঘা)
যদি কঠীয়াতলি মূল পথাৰৰ পৰা দূৰত হয়, তেতিয়া মেট পদ্ধতিত (Mat method) ঘৰতো কঠীয়া প্ৰস্তুত কৰিব পৰা যায়৷ তেতিয়া এখন মেট উঠাই লৈ এখন ঠাইৰ পৰা কঠীয়াবোৰ আন এখন ঠাইলৈ সহজতে নিব পাৰি৷ মেট পদ্ধতিত দুভাগ মাটি আৰু এভাগ জৈৱিক সাৰৰ মিশ্ৰণ ব্যৱহাৰ কৰা হয়৷ এখন পলিথিন বা কলপাত তলত পাৰি লৈ এটা সৰু ফ্ৰেম এক মিটাৰ বহুল X আধা মিটাৰ দীঘল (চাৰিটা ভাগ লৈ) মাটিৰ মিশ্ৰণ দি ওপৰত বীজ দিয়া হয় আৰু পিছত অলপ পানী দি ফ্ৰেমটো লাহেকৈ আঁতৰাই দিব লাগে৷

শালি বতৰত কঠীয়াতলী খন অলপ ওখ ঠাইত হব লাগে যাতে পানী ওলাই যায়৷ সম্পূৰ্ণ SRI পদ্ধতিৰ প্ৰয়োগ কৰিব নোৱাৰিলেও, কঠীয়াৰ স্বাস্থ্য ভাল হ’লেও আমি ভাল উৎপাদন পাব পাৰো৷ যদি কঠীয়াৰ বয়স বাঢ়ি যায়, দূৰত্বটো কমাব লাগিব৷ কঠীয়াৰ বয়স বাঢ়ি যোৱাৰ লগে লগে পোখা মেলাৰ ক্ষমতা কমি যায়৷ এই পদ্ধতিৰে আমি থলুৱা ধানৰ খেতিও কৰিব পাৰো৷ ৰাসায়নিক সাৰ আৰু জৈৱিক সাৰ কেতিয়াও একেলগে প্ৰয়োগ কৰিব নেলাগে৷
এই পদ্ধতিত ধানৰ উৎপাদনঃ

 এক একৰত প্ৰায় আশীৰ পৰা এশ মোন (80-100) ধান পোৱা যায়৷ 
এই পদ্ধতিটো সঠিক ৰূপত প্ৰয়োগ কৰিব পাৰিলে অসমৰ কৃষিৰ ক্ষেত্ৰখন আৰু অধিক উন্নত আৰু সবল হোৱাৰ সম্ভাৱনা আছে৷

লিখক :- শ্ৰীমতী মাধুৰীমা ডেকা





নল খাগৰি নৈ, নিজৰা, বিল, হ্ৰদ আদিৰ কাষৰীয়া সেমেকা বা বাম পানী থকা ঠাইত হোৱা এবিধ ঘাঁহ জাতীয় উদ্ভিদ| ইয়াক নল বুলিও কোৱা হয়| ইকৰাৰ ফুলৰ দৰে যৌগিক মঞ্জুৰীত সেৰেঙাকৈ ইয়াৰ ফুল ফুলে| উদ্যানত ৰোৱা নহয় যদিও উদ্ভাৱন কৰা হালধীয়া বা বগা ৰং মিহলি পাতযুক্ত জাতবোৰ শোভা বৰ্দ্ধনকাৰী উদ্ভিদ হিচাপে উদ্যানত ৰোৱা হয়| ইয়াৰ ইংৰাজী নাম টল ৰীড| বাংলা, হিন্দী আৰু সংস্কৃতত ইয়াক নল বুলি কোৱা হয়| বৈজ্ঞানিক নাম ফ্ৰেগমাইটছ কৰ্‌ক আৰু ই পোৱেচি গোত্ৰৰ উদ্ভিদ| আফ্ৰিকাৰ পৰা ভাৰত, দক্ষিণ পুৱ এছিয়া হৈ অষ্ট্ৰেলিয়ালৈ থকা অঞ্চল আৰু ওচেনিয়াত ইয়াক পোৱা যায়| ইয়াৰ গছ বহুবৰ্ষীয়, থিয় আৰু মৃদ্‌গত কাণ্ড বা অধোধাৱকৰ পৰা পুলি ওলাই গছ হয়| মৃদ্‌গত কাণ্ড বা অধোধাৱক শাখা-প্ৰশাখাযুক্ত আৰু পুলি ওলাই বাঢ়ি বাঢ়ি মাটিৰ তলে তলে বিশ মিটাৰলৈকে দীঘল হয়| গছবোৰ গাঁঠি পাবযুক্ত নলাকাৰ, টান, ফোঁপোলা, মিহি, দুইৰ পৰা আঠ মিটাৰলৈকে ওখ আৰু ডেৰ চেণ্টিমিটাৰ ব্যাসলৈকে শকত| কাণ্ড কোমলতে সেউজীয়া আৰু পূৰঠ হ’লে মুগা-হালধীয়া হয়| পাত ঢকুৱাযুক্ত, একান্তৰ, সৰল, ৰেখাকাৰ বিশৰ পৰা আশী চেণ্টিমিটাৰ দীঘল আৰু একৰ পৰা চাৰি চেণ্টিমিটাৰ বহল| আগলৈ ক্ৰমে জোঙা পাতবোৰৰ কাষবোৰ সমান বা খহটা, ওপৰৰ পিঠি মিহি, তলৰ পিঠিৰ আগ অংশ খহটা আৰু সেউজীয়া| পাতৰ ঢকুৱাই কাণ্ডক সাৱটি থাকে যদিও পূৰঠ পাতবোৰ সহজে এৰাই যায়| কাণ্ডৰ শীৰ্ষত বিশৰ পৰা পঁইসত্তৰ চেণ্টিমিটাৰ দীঘল যৌগিক মঞ্জৰী ওলাই অসংখ্য সৰু সৰু ফুল ফুলে| অণুমঞ্জৰীত পাটসুতাৰ দৰে মিহি, ৰুপালী অস্ংখ্য নোম থাকে| ফুলাৰ পিছত সৰু সৰু গুটি ধৰে| বতাহে গুটিবোৰ উৰুৱাই নি দূৰত পেলায় আৰু পূৰঠ গুটিৰ পৰা পুলি হয়| মৃদ্‌গত কাণ্ড কাটি ৰুলেও নতুন পুলি হয়| নল খাগৰিৰ পুলি পাচলি হিচাপে মানুহে খায়| কোমল পাত গৰু, ম’হ, হাতী, গঁড় আদিয়ে খায়| নৈৰ কাষৰ খহনীয়া ৰোধ কৰিবলৈ ইয়াৰ গছ ৰোৱা হয়| ইয়াৰ গছে পানীত থকা আৰ্ছেনিক আদি ক্ষতিকাৰক পদাৰ্থ শোষণ কৰি পানী শোধন কৰে বাবে জলাহ ভুমিত ৰোৱা হয়| গছ বা কাণ্ডৰে বাঁহী, মূৰুলী, পেঁপা, কঠ, টুপী, কাঁড় আদি সজা আৰু ‘হাৰ্ডোলছ’ত ব্যৱহাৰ কৰা হয়| ঘৰৰ ছাল ছোৱা, বেৰ দিয়াতো কাণ্ড ব্যৱহাৰ হয়| গছ আৰু মৃদ্‌গত কাণ্ডৰ পৰা কাগজ তৈয়াৰ কৰা হয়| পুষ্প মঞ্জৰী শোটা বা ঝাড়ু হিচাপে ব্যৱহাৰ হয়| ইয়াৰ গছ ঔষধি গুণযুক্ত| বাতবিষ, হাড় ভঙা, বহুমুত্ৰ আদি উপশমত গছৰ বিভিন্ন অংশ ব্যৱহাৰ হয়|
উৎস: দৈনিক অসম



 
মানুহৰ শৰীৰৰ কাৰণে অতি উপকাৰী। নহৰু দুই প্ৰকাৰৰ- (১) এককোষী নহৰু (২)বহুমুখী নহৰু। এককোষী নহৰু বেছি উপকাৰী।
নহৰুত ভিটামিন এ, ভিটামিন বি, ভিটামিন চি, ভিটামিন ডি, কেলছিয়াম, ফছফৰাছ, আইৰন, আয়ডিন আৰু উগ্ৰ শক্তিৰ জীৱাণুনাশক শক্তি আছে। কেলিফৰ্নিয়া চহৰত কেইবছৰমান আগতে বিশ্বৰ নহৰু বিশেষজ্ঞসকলৰ মাজত এখন আলোচনা চক্ৰ হৈছিল। বিশেষজ্ঞসকলে একো একোটি ৰোগৰ ওপৰত চলোৱা পৰীক্ষা-নিৰীক্ষাৰ পৰা জনা গৈছে যে বাহ্য প্ৰয়োগত, যেনে- বিছাৰ কামোৰ, বৰলৰ কামোৰ আৰু ফোঁহাত নহৰু প্ৰয়োগ কৰি ভাল ফল পোৱা গৈছে। আভ্যন্তৰীণ প্ৰযোগ, যেনে- কোষ্ঠবদ্ধতা, হাত-ভৰিত শিলামূৰী ধৰা, ইনফ্লুয়েঞ্জা, ধমনীৰ সংকোচন, পানীলগা কাহ, হাঁপানী, ডিঙি বুকু জ্বলা কৰা, অগ্নিমান্দ্য, অন্ত্ৰপ্ৰদাহ, পিত্তমোনাৰ পাথৰি, উচ্চ ৰক্তচাপ, অৰ্শ, যকৃতৰ ৰোগ, স্নায়ৱিক দুৰ্বলতা, ফেৰেনজাইটিছ, ডিপথেৰিয়া, নানা ধৰণৰ চৰ্মৰোগ, ক্ষয়ৰোগ, গলগণ্ড, ক্ৰিমি, হুপিং কাহ, বমি, বুকু ধৰফৰণিত নহৰু ব্যৱহাৰ কৰিলে ভাল ফল পোৱা যায়।
কেনেদৰে নহৰু খাব-
(১) তেল বা ঘিউত ভাজি শাক বা তৰকাৰীৰ সৈতে খাব পাৰে।
(২) আটা বা ময়দাৰ ভিতৰত নহৰু বটি দি তাৰে ৰুটি বা লুচি তৈয়াৰ কৰি খাব পাৰে।
(৩) ছাটুৰ সৈতে নহৰু বটি খাব পাৰে।
(৪) গৰম গাখীৰৰ সৈতে নহৰু বটা মিহলাই লৈ খাব পাৰে।
(৫) কেঁচা নহৰু বা নহৰু সিদ্ধ কৰি ভাতৰ প্ৰথম গ্ৰাসৰ সৈতে খাব পাৰে।
নহৰুৰ গন্ধ দূৰ কৰাৰ উপায়-
নহৰুৰ বাকলি গুচাই টুকুৰা টুকুৰা কৰি লৈ ৰাতি দৈ গাখীৰত তিয়াই ৰাখিব। পিছদিনা খোৱাৰ আগতে পানীত ধুই খাব, তেতিয়াহ’লে নহৰুৰ গন্ধ নাথাকিব আৰু খাদ্যগুণও বজাই থাকিব।
বিভিন্ন ৰোগত নহৰুৰ ব্যৱহাৰঃ
(১) যৌৱনশক্তি বৃদ্ধি- নাৰী আৰু পুৰুষ প্ৰত্যেকে যদি প্ৰতিদিন ২ চামুচ আমলখিৰ ৰসৰ সৈতে ২ কোঁহ নহৰু বটি খায়, তেতিয়া যৌৱনশক্তি বৃদ্ধি হ’ব।
(২) বাতৰ বেদনাঃ প্ৰতিদিন এক কোঁহকৈ নহৰু গৰম ভাতৰ সৈতে চোবাই খালে বা ১০০ গ্ৰাম তেলত ২০ কোঁহ নহৰু ভাজি সেই তেল মালিচ কৰিলে বাত বেদনা কমে।
(৩) পেটৰ বায়ুঃ এক কাপ ঠাণ্ডা পানীত ৪-৫ টোপা নহৰুৰ ৰস মিহলাই প্ৰতিদিন ৰাতিপুৱা ৭ দিন খালে পেটৰ বায়ু জমা বন্ধ হ’ব।
(৪) অকাল বাৰ্দ্ধক্য ৰোধঃ প্ৰতিদিন ৪ কোঁহকৈ নহৰু ভাজি বা বটি তৰকাৰী, আটা, ময়দা বা ছাটুৰ সৈতে খালে অকাল বাৰ্দ্ধক্য দূৰ হ’ব।
(৫) দেহৰ ক্ষয়ঃ এক কাপ গাখীৰৰ সৈতে ২-৩ কোঁহ নহৰু সিদ্ধ কৰি মিহলাই খালে শৰীৰৰ ওজন বৃদ্ধি পাব আৰু ক্ষয় ৰোধ হ’ব।
(৬) গৰু-ম’হৰ ঘা বা পোকঃ ৮-১০ কোঁহ নহৰু বটি ঘা হোৱা ঠাইত লগালে ঘা শুকাই যাব। অন্ততঃ ৭ দিন লগাব লাগিব।
(৭) পুৰণি ঘাঃ ৪-৫ কোঁহ নহৰু বটি ঘা হোৱা ঠাইত লগালে সাত দিনতে ঘা শুকাই যাব।
(৮) ভৰিৰ তলুৱাৰ শালচকুৱাঃ এক কোঁহ নহৰু দুটুকুৰা কৰি এটুকুৰা শালচকুৱাৰ ওপৰত লগাই লৈ লিউকোপ্লাষ্টেৰে বান্ধি ৰাখিব। এইদৰে তিনিদিন লগালে ৰোগ নিৰাময় হ’ব।
(৯) শুক্ৰতাৰল্যঃ এক কাপ গৰম গাখীৰৰ সৈতে ২-৩ কোঁহ নহৰু সিদ্ধ কৰি মিহলাই খালে শুক্ৰতাৰল্য নহ’ব, হাড়ৰ শক্তি বাঢ়িব আৰু ক্ষয় ৰোধ হ’ব।
(১০) মদ খোৱাৰ কাৰণে পেটৰ বিষ হ’লেঃ মদ খোৱাৰ কাৰণে পেটৰ বিষ হ’লে দুই কোঁহকৈ নহৰু দৈনিক খালে মদ খোৱাৰ অভ্যাসেই দূৰ হ’ব।
(১১) মূৰৰ বিষঃ মূৰৰ বিষ হ’লে ১-২ টোপা নহৰুৰ ৰস নাকেৰে উজাই নিলে মূৰৰ বিষ বা মূৰ কামোৰণি ভাল হ’ব।
(১২) এমফাইচিচাঃ এইটো এক ধৰণৰ হাঁপানি ৰোগ। এই ৰোগ হ’লে ৰোগীয়ে নিঃশ্বাস এৰাত কষ্ট হয়। এই ৰোগত ৫-৬ কোঁহ নহৰুৰ ৰস গাখীৰ গৰম কৰি ঠাণ্ডা হ’লে তাৰ সৈতে মিলাই খালে উপকাৰ পোৱা যায়।
(১৩) টি.বি. প্ৰতিৰোধঃ প্ৰতিদিন এক কোঁহ নহৰু বটি গৰম গাখীৰৰ সৈতে খালে টি.বি. ৰোগ নিৰাময় হয়।
(১৪) পুৰণি জ্বৰঃ জ্বৰ হৈছে, সেয়া বাঢ়িছে আৰু কমিছে, কিন্তু সম্পূৰ্ণৰূপে ভাল হোৱা নাই। এনেকুৱা হ’লে ৫-৬ কোঁহ নহৰুৰ ৰস ঘিউৰ সৈতে মিহলাই ৩-৪ দিন খালে জ্বৰ কমি যাব।
(১৫) ক্ষীণ শিশুৰ কাৰণেঃ বহুত শিশু আছে যিয়ে খোৱা আহাৰ খোৱাৰ পিছতো স্বাস্থ্যৰ উন্নতি হোৱা নাই। এনে ক্ষেত্ৰত আধা কোঁহ নহৰু ঘোলৰ সৈতে মিহলাই খালে শিশুৰ পুষ্টি বাঢ়িব।
(১৬) আৰ্টাৰি আৰু স্কেলেৰোচিচঃ বয়স বৃদ্ধিৰ লগে লগে সূক্ষ্ম ধমনীৰ স্থিতিস্থাপকতা কম হোৱা কাৰণে ৰক্তৰ চাপ বাঢ়ে। এনে অৱস্থাত দৈনিক এক কোঁহ নহৰু ভাতৰ লগত খালে ভাল ফল পোৱা যায়।
(১৭) কুকুৰে কামোৰাঃ প্ৰতিদিন ৫-৬ কোঁহ নহৰুৰ ৰস গৰম গাখীৰৰ সৈতে খালে কুকুৰে কামোৰা বিষ নাশ হয়।
(উৎসঃ স্বামী ৰামদেৱৰ মুখনিঃসৃত আয়ুৰ্বেদিক ঔষধ দৰ্শন, তথ্যসংগ্ৰহ ও সম্পাদনাঃ এন. গোস্বামী)।




নাৰিকল উন্নয়ন বোৰ্ড ভাৰত চৰকাৰৰ কৃষি আৰু কৃষক কল্যাণ মন্ত্ৰালয়ৰ অধীনত 12 জানুৱাৰী 1981 চনত মূখ্য কাৰ্য্যালয় কোচি,কেৰেলাত স্থাপন কৰা হৈছিল।নাৰিকল উন্নয়ন বোৰ্ডৰ ক্ষেত্ৰীয় কাৰ্য্যালয় পূৱ আৰু উত্তৰ-পূৱ গুৱাহাটীত অৱস্থিত আৰু পূৰ্ব্বাঞ্চলৰ নাৰিকল খেতিৰ সমূহীয়া উৎপাদন বৃদ্ধি আৰু প্ৰসাৰৰ কাৰণে 1985 চনৰ পৰাই কাম কৰি আহিছে।বোৰ্ডে 1987 চনত অভয়াপুৰী বঙাইগাওঁ জিলাত 40 হেক্টৰৰ মাটিৰ এখন ফাৰ্ম স্থাপন কৰে।ফলত উন্নতমানৰ ৰোপণ সামগ্ৰী ওৱাৰ লগতে প্ৰশিক্ষণ দিয়া হয়।
নাৰিকল গছ(Cocos nucifera Linn)পৃথিৱীৰ প্ৰয়োজনীয় গছবোৰৰ ভিতৰত এজোপা।ব্যৱহাৰ আৰু গুণাগুঅণৰ ওপৰত ভিত্তি কৰি নাৰিকল গছক ‘কল্পবৃক্ষ’ বা ‘সৰগৰ গছ’ নামে জনা যায়।
নাৰিকল উন্নয়ন বোৰ্ডৰ আঁচনি:
 
ক)নাৰিকল বাগান স্থাপনৰ বাবে সাহাৰ্য্য(Coconut Orchard):
উদ্দেশ্য:-
 
জন-জাতিৰ অধীনত কৰিব পৰা বিশাল ভিত্তিত নাৰিকল বাগান স্থপন কৰা।
আঁচনিৰ মুঠ খৰচৰ(1.60 লাখ প্ৰতি হেক্টৰ)25% খৰচ)40,000 টকা)প্ৰতি হেক্টৰত দুটা সমকিস্তিত দুই বছৰৰ বাবে অনুদান দিয়া হ’ব।
আঁচনিৰ বিৱৰণ:-
 
1)একেটা ঠাইত নিম্নতম 25 হেক্টৰ(4000 জোপা)হ’ব লাগিব।
2)এই আঁচনি পাবৰ বাবে খেতিয়কৰ নিম্নতম 0.2 হেক্টৰ মাটি অথবা 32 জোপা গছ লগাব লাগিব।
খ)নাৰিকলৰ অধীনত থকা এলেকাসমূহৰ বৃদ্ধিৰ যোজনা:(Area Expansion Programme):
উদ্দেশ্য:
 
1)ভৱিষত্যে নাৰিকলৰ উৎপাদন বৃদ্ধিৰ বাবে ক্ষুদ্ৰ তথা প্ৰান্তিক খেতিয়কক আৰ্থিক সাহাৰ্য্য প্ৰদান কৰা।
2)এই আঁচনিৰ জৰিয়তে নাৰিকলৰ অধীনত এলেকা বৃদ্ধিৰ দ্বাৰা দেশৰ মুঠ উৎপাদন বৃদ্ধি কৰা।
আৰ্থিক সাহাৰ্য্য:
 
ক)প্ৰতি হেক্টৰত 13750 টকা দুই সমকিস্তিত দুই বছৰৰ বাবে অনুদান(অসম,মেঘালয়,ত্ৰিপুৰা,মিজোৰাম)অথবা 85.92/- টকা প্ৰতি জোপা নাৰিকল পুলিত দুই বছৰৰ বাবে অনুদান।
খ)প্ৰতি হেক্টৰত 6500/- টকা সমকিস্তিত দুই বছৰৰ বাবে অনুদান(নাগালেণ্ড আৰু অৰুণাচল প্ৰদেশ)অথবা 40.62/- টকা প্ৰতিজোপা নাৰিকল পুলিত দুই বছৰৰ বাবে দুই সমকিস্তিত অনুদান।
অনুদান পোৱাৰ যোগ্যতা:
 
1)খেতিয়কে অতি কমেও 10 জোপা নাৰিকলৰ পুলি ৰুব লাগিব আৰু উচ্চতম 4 হেক্টৰলৈকে পুলি লগাব লাগিব।
2)প্ৰতিহেক্টৰত লগাব লগা পুলিৰ সংখ্যা 160 জোপা।
3)গোটৰ জৰিয়তে সংহত কৃষি ব্যৱস্থাপনাৰ দ্বাৰা উৎপাদন বৃদ্ধি ।
এই আঁচনিৰ উদ্দেশ্য হৈছে খেতিয়কৰ সহযোগিতাৰ দ্বাৰা উপযুক্ত আৰু সময়মতে কৃষি পদ্ধতিৰ গ্ৰহণৰ দ্বাৰা উৎপাদন আৰু উৎপাদিকা শক্তি বৃদ্ধি আৰু প্ৰতি এককৰ পৰা পোৱা আৰ্জিত আয়ৰ উন্নতিকৰণ।
গ)নাৰিকলৰ উৎপাদনৰ বৃদ্ধিৰ বাবে প্ৰদৰ্শন ভূমিৰ শাখা(Laying out at demonstration plots):
উদ্দেশ্য:-
 
আঁচনিৰ লক্ষ্য হৈছে খেতিয়কক আধুনিক কৌশল প্ৰয়োগ কৰিবলৈ উৎসাহিত কৰা আৰু ফলাফল ভিত্তিত উৎপাদন পদ্ধতি গ্ৰহণ কৰিবলৈ প্ৰেৰিত কৰা।
আৰ্থিক সাহাৰ্য্য:-প্ৰতিহেক্টৰত 35000/- টকা দুই সমকিস্তিত দুইবছৰৰ বাবে অথবা 100 টকা প্ৰতি জোপা লগা নাৰিকল গছ(দুই বছৰৰ বাবে)।
অনুদান পোৱাৰ বাবে যোগ্যতা:-
 
প্ৰদৰ্শন সমষ্টিৰ আকাৰ 25 হেক্টৰ(4375 জোপা নাৰিকল গছ)।
ঘ)জৈৱিক সাৰৰ একক স্থাপনৰ বাবে সাহাৰ্য্য(Organic Manure Unit):-
উদ্দেশ্য:-নাৰিকল গছত জৈৱিক সাৰ যেনে-কেঁচুসাৰ,কয়ৰ পিথ,FYM আদিৰ ব্যৱহাৰ বৃদ্ধি কৰা।
আৰ্থিক সাহাৰ্য্য:-60,000 টকা প্ৰতি কেঁচুসাৰ একক স্থাপনৰ বাবে।
টেংকৰ জোখ:-60 ফুট*8 ফুট*2.5 ফুট
ঙ)নিজ মালিকাধীন নাৰিকল নাৰ্ছাৰী স্থাপনৰ বাবে সাহাৰ্য্য(Private Nursery):-
উদ্দেশ্য:-খেতিয়কক উত্তম গুণ বিশিষ্ট নাৰিকলৰ পুলি যোগান দিয়াৰ অৰ্থে ব্যক্তিগত ক্ষেত্ৰত নাৰ্ছাৰী স্থাপন কৰা।
আৰ্থিক সাহাৰ্য্য:-নাৰিকলৰ উন্নয়ন বোৰ্ডে নাৰ্ছাৰী স্থাপনৰ বাবে মুঠ খৰচৰ 25% অথবা 25000 পুলিৰ বাবে দুইলাখ টকালৈ আৰ্থিক সাহাৰ্য্য প্ৰদান কৰে।
পুলি উৎপাদন:-সাহাৰ্য্য পাবৰ বাবে অতি কমেও 6250 টা পুলি আৰু সৰ্বোচ্চ 25,000 পুলি উৎপাদন কৰিব লাগিব।
চ)নাৰিকল বীজ বাগিছা স্থাপনৰ বাবে সাহাৰ্য্য(Nucleus seed garden):-
 
উদ্দেশ্য:-উন্নতমানৰ বীজ বাগিছা স্থাপন কৰাৰ লগতে উৎকৃষ্ট হাইব্ৰীড পুলি উৎপাদন কৰা।
আৰ্থিক সাহাৰ্য্য:-প্ৰজেক্ট মূল্যৰ 25% অথবা 6 লাখ টকা তিনিটা কিস্তিত-
3 লাখ(1ম বছৰ)+1.5 লাখ(2য় বছৰ)+1.5 লাখ(3য় বছৰ)
আঁচনিৰ বিৱৰণ:
এলেকা 4 হেক্টৰ(600-700 জোপা গছ লগাব লাগিব।)
আৰ্থিক সাহাৰ্য্য বাগিছাখনৰ মুঠ মাটি(এলেকাৰ)ওপৰত ভিত্তি কৰি দিয়া হয় অথবা মুঠ প্ৰজেক্ট মূল্যৰ 25% দিয়া হয়।
প্ৰজেক্ট চৰ্ত:-প্ৰজেক্টৰ আৰ্থিক সম্পন্নতা বেংকৰদ্বাৰা স্বীকৃতিপ্ৰাপ্ত হ’ব লাগিব।
(Back ended credit linked bankable project)
ছ)প্ৰয়োগিক মিছনৰ অধীনত বিত্তীয় সহায়তা(Technology Mission on Coconut):-
নাৰিকল উন্নয়ন বোৰ্ডে প্ৰায়োগিক মিছনৰ অধীনত সভাৱিক উদ্যোগীক নাৰিকলৰ উদ্যোগ স্থাপন আধুনিকীকৰণ/বহলাবৰ বাবে আৰু মূল্য বৰ্দ্ধিত(Value added)নাৰিকলৰ  বস্তু প্ৰস্তুতকৰণত উৎসাহিত কৰিবলৈ উদ্যোগ স্থাপনৰ বাবে প্ৰজেক্ট মূল্য 25%(সৰ্বাধিক 50 লাখ টকা)লৈ সাহাৰ্য্য প্ৰদান কৰে।
বিপণন প্ৰচাৰভিযানৰ বাবে মুঠ প্ৰজেক্ট মূল্য 50%(সৰ্বাধিক 10 লাখ টকা)ৰ বাবে আৰু 100%(সৰ্বাধিক 25 লাখ টকা)চৰকাৰী এজেঞ্চি আৰু co-operative societiesক সাহাৰ্য্য প্ৰদান কৰা হয়।
প্ৰশিক্ষণ কাৰ্য্যক্ৰম:-
 
1)নাৰিকল গছৰ বন্ধু:-(Friends of Coconut Tree,FOCT):নাৰিকল গছত উঠা আৰু গছৰ সুৰক্ষাৰ প্ৰশিক্ষণ:18ৰ পৰা 40 বছৰৰ নিবনুৱা যুৱক/যুৱতীৰ 20 জনীয়া দলক ছয়দিনৰ বাবে এই প্ৰশিক্ষণ দিয়াৰ ব্যৱস্থা আছে।
2)নাৰিকলৰ খাদ্য বস্তু প্ৰস্তুতকৰণ প্ৰশিক্ষণ:-(Coconut Based convenience Food Training):নাৰিকল উন্নয়ন বোৰ্ডৰ গুৱাহাটীস্থিত ক্ষেত্ৰীয় কাৰ্য্যালয়ত 10 জনীয়া দলক চাৰিদিনৰ বাবে এই প্ৰশিক্ষণ দিয়াৰ ব্যৱস্থা আছে।
3)নাৰিকল হস্ত-শিল্প প্ৰশিক্ষণ:-(Coconut Handicraft Training)
পোন্ধৰ দিনৰ বাবে পোন্ধৰজনীয়া দলক এই প্ৰশিক্ষণ দিয়াৰ ব্যৱস্থা আছে।
নাৰিকলৰ খেতি আৰু যতন:-
 

জলবায়ু আৰু মাটি:-নাৰিকল গছ প্ৰধানত গছ আৰু বিষুৱৰেখাৰ 20° উত্তৰৰ পৰা 20° দক্ষিণলৈ সিঁচৰিত হৈ আছে।নিয়মিত হাৰত বছৰি 2000 মিমি বৰষুণ নাৰিকল গছৰ আকাৰ আৰু ফলৰ বৃদ্ধিৰ বাবে অতি দৰকাৰ।
নাৰিকল খেতি বিভিন্ন মাটিত হ’লেও পসুৱা,বালিচহীয়া,ৰঙা,ৰঙা দোমোজা মাটি হ’লে ভাল।বানপানী হোৱা ঠাইত আৰু দ মাটিত নাৰিকল বান্ধ দি ৰুব লাগে।
নাৰিকলৰ জাত:-আসাম টল,কামৰূপা অসমৰ মাটিৰ তথা জলবায়ুৰ বাবে উপযোগী।সংকৰ জাত ডি*টি,টি*ডি ব্যৱসায়ভিত্তিক খেতিৰ বাবে আৰু চাপৰ জাত আলংকিক গছ হিচাপে ঘৰৰ চৌহদত ৰোপণ কৰা হয়।
ৰোপণ সামগ্ৰী:-9-12 মাহ বয়সীয়া পুলি অন্তত: 6-7 খন সেউজীয়া পাত আৰু গুৰিটো 10-12 ছেমি মোটা পুলি ৰোৱাব বাবে নিৰ্বাচন কৰিব লাগে।
স্থান নিৰ্বাচন:-বাৰিষা পানী জমা নোহোৱা আৰু নলা কাটি পানী উলিয়াই দিয়াৰ সু-ব্যৱস্থা থকা স্থান নিৰ্বাচন কৰিব লাগে।
মূখ্য স্থানত ৰোপণ কৰাৰ সময়:-নাৰিকল পুলি উচ্চ ঠাইত এপ্ৰিল-মে আৰু নিম্ন ঠাইত ছেপ্তেম্বৰ,অক্টোবৰৰ ভিতৰত ৰুব পৰা যায়।
পুলি ৰোৱাৰ দূৰত্ব:-বৰ্গ পদ্ধতিত পুলি 7.5মি*7.5মি হ’ব লাগে।প্ৰতি হেক্টৰত 156 ডাল পুলি অৰ্থাৎ প্ৰ্তি বিঘাত 21 ডাল পুলি ৰুব পৰা যায়।
গাঁতৰ আকাৰ:-নাৰিকল পুলি ৰোৱাৰ বাবে গাঁতৰ আকাৰ 1মি*1মি*1মি হ’ব লাগে।
গাঁত পোৰন:-পুলি লগোৱাৰ আগে আগে গাঁতটো 50ছেমিৰ পৰা 60ছেমি মাটি আৰু শুকান গোবৰ বা জৈৱিক সাৰ গুড়ি কৰি মাটিৰ লগত মিহলাই পূৰাব লাগে আৰু পুলিটো গাঁতটোৰ সোঁমাজত ৰাখি মাটিৰে নাৰিকলটো পোত যোৱাকৈ এনেধৰণে হেঁচি দিব লাগে যাতে পুলিৰ গুৰিটো মাটিৰে ঢাক নাখায়।পুলি ৰোৱাৰ লগে লগে গছত পানী দিব লাগে আৰু 15 ছেমি ওখ এটা বান্ধ গাঁতটোৰ চাৰিওফালে বান্ধিব লাগে যাতে বৰষুণৰ পানী গাঁতটোৰ ভিতৰলৈ সোমাব নোৱাৰে।পুলি ৰোৱা মাটিত উঁই পোক থকাৰ সম্ভাৱনা থাকিলে 100 গ্ৰাম Cholophyriphos 10 শতাংশ গাঁতৰ মাটিত মিহলাই দিব লাগে আৰু পুলি ৰোৱাৰ আগতে Sevidol নামৰ ঔষধবিধ 5 গ্ৰাম গাঁতৰ মাটিত মিহলাই দিব লাগে।কঠিন মাটি ঢিলা কৰিবলৈ গাঁতৰ তলিত 1 কেজি নিমখ দিব লাগে।
নতুন পুলিৰ যতন:-নতুনকৈ ৰোৱা পুলিবোৰত গ্ৰীষ্ম আৰু শীতকালত দুবাৰকৈ পানী দিব লাগে।নতুনকৈ লগোৱা পুলিত পাতল ছাঁ দিয়াৰ ব্যৱস্থা কৰিব লাগে আৰু বতাহত যাতে হালি যাব নোৱাৰে তাৰ বাবে বাঁহৰ মাৰি পুতি তাত বান্ধি দিব লাগে।
সাৰৰ প্ৰয়োগ:-নাৰিকল গছৰ বৃদ্ধি আৰু উৎপাদন বৃদ্ধিৰ বাবে প্ৰত্যেক বছৰতে সাৰ প্ৰয়োগ কৰিব লাগে।প্ৰতিজোপা গছত বছৰি প্ৰয়োগ কৰিব লগা ৰাসায়নিক সাৰৰ পৰিমাণ দিয়া হ’ল-







বয়স


সাৰৰ   পৰিমাণ


বয়স


সাৰৰ   পৰিমান




পুলি   ৰোৱাৰ পাছত
 
1   ম বছৰ
 
২য় বছৰ


সাৰৰ   10 ভাগৰ 1 অংশ
 
সাৰৰ   3 ভাগৰ 1 অংশ
 
সাৰৰ   2 ভাগৰ 1 অংশ


3য়   বছৰ
 
8ৰ্থ   বছৰ


সাৰৰ   3 ভাগৰ 2 অংশ
 
সম্পূৰ্ণ   পৰিমাণৰ সাৰ




 
 
সাৰৰ পৰিমাণ:
 
ইউৰিয়া 1কেজি+SSP 2কেজি+MOP 2কেজি মিহলাই দুভাগ কৰি এটা ভাগ মে’ জুন আৰু আনটো ভাগ অক্টোবৰ-নবেম্বৰ মাহত প্ৰয়োগ কৰিব লাগে।ওপৰত দিয়া সাৰৰ লগত 30কেজি পচা গোবৰ/পচন সাৰ/কেঁচুসাৰ আৰু 50 গ্ৰাম সুৱগা প্ৰতি বছৰে গছৰ গুৰিৰ পৰা 1.5 দুৰত্বত 20-30 ছেমি দ আৰু 30 ছেমি বহলকৈ গছৰ চাৰিওফালে এটা গাঁত কৰি প্ৰয়োগ কৰিব লাগে।সাৰ দি নলাটো মাটিৰে ঢাকি দিব লাগে।

 
জলসিঞ্চন:
 
খৰালী দিনত(নৱেম্বৰৰ পৰা ফেব্ৰুৱাৰী)নাৰিকল গছৰ গুৰিত(2মি ব্যাসাৰ্দ্ধত)প্ৰতি চাৰিদিনৰ অন্তৰে অন্তৰে 150-200 লিটাৰ পানী দিলে নাৰিকল উৎপাদন 30-40 শতাংশ বৃদ্ধি পায়।নাৰিকল গছৰ গুৰিত শুকান পাত,পচা খেৰ,কয়ৰ পিথ,নাৰিকলৰ বাকলি,সেউজীয়া পাত,পচা জাবৰ,নাৰিকলৰ পাত সিঁচৰিত কৰি থলে মাতি জীপাল কৰি ৰখাৰ লগতে মাটিৰ উৰ্ব্বৰতা শক্তি বঢ়াই আৰু বেচি দিনৰ ব্যৱধানত জলসিঞ্চন কৰিব পৰা যায়।
বেমাৰ আৰু পোক পৰুৱা নিয়ন্ত্ৰণৰ ব্যৱস্থা:-কোঁহ পচা ৰোগত(Bud rod)আক্ৰান্ত গছৰ মুকুটাংশ পৰিষ্কাৰ কৰি সেই ঠাইত বৰড’ মলমেৰে প্ৰলেপ দিব লাগে।বেমাৰৰ প্ৰকোপ বৃদ্ধি পোৱাত গছ কাটি পুৰি পেলাব লাগে।যদি গছজোপা গেন’ডাৰমা ৰোগৰ দ্বাৰা আক্ৰান্ত হয় তেনেহ’লে কেলিক্সিন(Calixin)2 মিলি 100 মিলি পানীত মিহলাই তিনিমাহৰ মূৰে মূৰে শিপাৰ জৰিয়তে(root feeding) প্ৰয়োগ কৰিব লাগে।50 গ্ৰাম-100 গ্ৰাম সুৱগা(Borax) মুকুট বন্ধন ৰোগত আক্ৰান্ত গছত প্ৰয়োগ কৰিব লাগে।কাণ্ড ৰসক্ষৰণ(Stem Bleeding) ৰোগৰ পৰা ৰক্ষা পাবলৈ ৰস ওলোৱা ঠাইখিনি চোকা কটাৰীৰে ৰুকি পৰিষ্কাৰ কৰি 5%(5 মিলি 100 মিলি পানীত)কেলিক্সিন প্ৰয়োগ কৰিব লাগে।
গড় পোকৰ দ্বাৰা আক্ৰান্ত গছৰ পৰা তাঁৰৰ হাকোটাৰে পোক উলিয়াই মাৰি পেলাব লাগে।পাতৰ আগত 4 টা কফুৰ বল দিব পাৰে।
ৰঙা উইভিল পোকৰ পৰা ৰক্ষা পাবলৈ গছৰ মুকুটাংশ পৰিষ্কাৰ কৰি ৰাখিব লাগে আৰু আক্ৰমণ কৰি মাৰি পেলোৱা গছবোৰ উভালি পুৰি পেলাব লাগে।ফেৰ’মন ট্ৰেপ ব্যৱহাৰ কৰি উইভিল পোকক আকৃষ্ট কৰিব পাৰি।এন্দুৰৰ পৰা ৰক্ষা পাবৰ কাৰণে এন্দুৰ ধৰা ফান্দ ব্যৱহাৰ কৰিব পাৰি।
নাৰিকল উৎপাদককাৰী সমিতি(Coconut Producers Society):-
 
উদ্দেশ্য:-অসংগঠিত নাৰিকল কৃষকক উমৈহতীয়া মঞ্চ প্ৰদান কৰা।
নাৰিকল উৎপাদক সমিতি নাৰিকল উন্ন্য়ন বোৰ্ডৰ নতুন পদক্ষেপ।বোৰ্ডৰ উন্নয়নমূলক আঁচনিসমূহ এই উৎপাদক সমিতিৰ জৰিয়তে ৰূপায়ণ কৰা হয়।
সহায়কনিৰ্দেশক:-নাৰিকলউন্নয়নবোৰ্ড,প্ৰদৰ্শনসহ বীজ উৎপাদন পাম বাতাবাৰী,অভয়াপুৰী,জিলা:বঙাইগাওঁ,অসম,পিন:783384 ফোন নং-0364-210025 Email:cdbdspabhayapuri@gmail.com
নাৰিকল উন্নয়ন বোৰ্ডৰ জাৰ্নেল প্ৰাপ্তিৰ বাবে:
 
INDIAN COCONUT JOURNAL:
বাৰ্ষিক মূল্য: 60 টকা
প্ৰতিখনৰ মূল্য: 6 টকা
BHARATIYA NARIYOL PATRIKA
বাৰ্ষিক মূল্য: 40 টকা
প্ৰতিখনৰ মূল্য:6 টকা
আজীৱন 30 বছৰৰ মূল্য-1000 টকা
উৎস:নাৰিকল উন্নয়ন বোৰ্ড(কৃষি আৰু কৃষক কল্যাণ মন্ত্ৰালয়,ভাৰত চৰকাৰ)




 
নাৰিকল খেতিৰ বাবে ওখ, ৰ’দঘাই, সহজে পানী ওলাই যাব পৰা বালিয়া পলসুৱা মাটি অতি উপযোগী। ইয়াক আক্ৰমণ কৰা বিভিন্ন বেমাৰসমূহৰ বিষয়ে তলত আলোচনা কৰা হ’ল-
কোঁহ পচা ৰোগঃ
 
এই ৰোগত গছৰ মুকুট অংশত থকা কোঁহ পাতৰ গুৰিটো ভেঁকুৰৰ দ্বাৰা আক্ৰান্ত হৈ পচি যোৱা দেখা যায়। ফলত পাত হালধীয়া পৰি লেৰেলি যাবলৈ ধৰে। কোঁহ পাতখিলা টানি সহজে উভালি আনিব পৰা হয়। প্ৰতিকাৰ হিচাপে এক শতাংশ শক্তিৰ বৰড’ মিশ্ৰণৰ ২০০-৩০০ মিঃ লিঃমান কোঁহটোৰ গুৰিত পৰাকৈ ঢালি দিব লাগে।
গা-গছৰ ৰস ওলোৱাঃ
 
ভেঁকুৰৰ দ্বাৰা হোৱা এই ৰোগত বীজাণুৱে গা-গছত লগা ঘা অংশইদি (দা, কটাৰী আদিৰে লগা দাগ বা ঘা) প্ৰৱেশ কৰি মজ্জা অংশত আক্ৰমণ কৰি পচাই পেলায়। এই পচা অংশইদি ৰঙচুৱা মুগা বৰণৰ ৰস নিগৰি নিগৰি বাহিৰলৈ ওলাই অহা দেখা যায়। এই ক’লা পৰি পচি যোৱা অংশৰ পৰা ৰসক্ষৰণ হ’ব নোৱাৰিলে আক্ৰান্ত গা-গছ অংশ ঢোলটোৰ দৰে ফুলি উঠা দেখা যায়। প্ৰতিকাৰ হিচাপে পচি যোৱা অংশ চোকা দাৰে ৰুকি সম্পূৰ্ণকৈ গুচাই দিব লাগে। বেমাৰৰ বীজাণু ৰৈ পুনৰ ৰোগ বিস্তাৰ কৰিব নোৱাৰাকৈ আধা ইঞ্চিমান নিৰোগী কেঁচা অংশও কাটিব লাগে। এইদৰে কাটি চাফা কৰা অংশত বৰড’ মিশ্ৰণ মলমৰ বা আলকতৰাৰ প্ৰলেপ দি সুফল পাব পাৰি। ১ শতাংশ শক্তিৰ বেভিষ্টিন প্ৰয়োগ কৰিও সুফল পাব পাৰি।
গেনডাৰমাঃ
 
এবিধ ভেঁকুৰে আক্ৰমণ কৰি শিপা অংশ পচাই পেলায়। সাধাৰণতে সেমেকা আৰু পানী জমা হোৱা জেকজেকীয়া মাটিত এই ৰোগ বেছিকৈ হয়। পচি যোৱা শিপাৰ সংখ্যা বাঢ়ি অহাৰ লগে লগে তলৰ পৰা পাতবোৰ হালধীয়া পৰি শুকাই হাউলি গছত ওলমি পৰে আৰু ক্ৰমে ওপৰলৈ আগবাঢ়ি যায়। গোটেই শিপাবোৰ পচি গ’লে ওপৰৰ ঠৰি পাতখিলাও হাউলি যায়। গছজোপাৰ কাণ্ড অংশৰ পৰা ৰঙচুৱা ৰস নিৰ্গত হোৱা দেখা যায়। প্ৰতিকাৰ হিচাপে পানী ওলাই যোৱাৰ সুব্যৱস্থা ৰাখিব লাগে। আক্ৰান্ত গছৰ পৰা বেমাৰৰ বীজাণু কাষৰ গছলৈ বিয়পিব নোৱাৰাকৈ আক্ৰান্ত গছৰ চাৰিওফালে ২-৩ মিটাৰ আঁতৰত ৪০ ছেঃ মিঃ বহল আৰু ৬০ বা ৭০ ছেঃ মিঃ দকৈ এটা নলা খান্দিব লাগে। সেই নলাটোত ৩ গ্ৰাম কেপটাফ এক লিটাৰ পানীৰ হিচাপত মিহলাই ভালদৰে মাটি তিতি যোৱাকৈ প্ৰয়োগ কৰিব লাগে। গছৰ গুৰিত পাতলীয়াকৈ কোৰ মাৰি সৰহ পৰিমাণে জৈৱিক সাৰ আৰু গছে প্ৰতি ৫ কিলোগ্ৰাম মানকৈ নিমৰ খলিহৈ ব্যৱহাৰ কৰি সুফল পাব পাৰি। গছজোপাৰ চাৰিওফালে গুৰিত ১.৫-২ কিলোগ্ৰাম ছালফাৰ পাউডাৰো মাটিত ছটিয়াব লাগে। আক্ৰান্ত গছ প্ৰতিকাৰ কৰিব নোৱাৰিলে মূঢ়াটোৰ সৈতে উভালি দূৰৈত পুৰি পেলাব লাগে।
পাতত দাগ পৰা ৰোগঃ
 
এই ৰোগত আক্ৰান্ত গছৰ পাতত প্ৰথমে হালধীয়া দাগ পৰা দেখা যায়। সেইবোৰ পিছলৈ ৰংচঙীয়া ৰঙচুৱা দাগলৈ ৰূপান্তৰিত হয়। গছজোপা মৰি নাযায় যদিও নিশকতীয়া হৈ উৎপাদন হ্ৰাস হোৱা দোখা যায়। প্ৰতিকাৰ হিচাপে অনুমোদিত পৰিমাণত সাৰ-পানীৰ ব্যৱস্থা কৰিব লাগে আৰু আক্ৰান্ত পাত আঁতৰাই ১ শতাংশ শক্তিৰ বৰড’ মিশ্ৰণ স্প্ৰে’ কৰি সুফল পাব পাৰি।
পাত পচা ৰোগঃ
 
এই ৰোগত আক্ৰান্ত পাতবোৰৰ আগবোৰ ক’লা পৰি মেটুৰা-মেটুৰ হয়। বেছিকৈ ৰোগে আক্ৰমণ কৰিলে আক্ৰান্ত অংশ টুকুৰা-টুকুৰ হৈ খহি পৰে আৰু গছজোপা নিশকতীয়া হৈ উৎপাদন হ্ৰাস কৰে। প্ৰতিকাৰ হিচাপে নিয়মিতভাৱে সাৰ-পানীৰ ব্যৱস্থা আৰু মুকুট অংশত এক শতাংশ শক্তিৰ বৰড’ মিশ্ৰণ অথবা ইণ্ডোফিল এম-৪৫ ঔষধৰ ০.২ শতাংশ মিশ্ৰণ এপ্ৰিল, আগষ্ট আৰু ডিচেম্বৰ মাহত (অৰ্থাৎ প্ৰতি চাৰি মাহৰ মূৰে মূৰে) স্প্ৰে’ কৰি সুফল পাব পাৰি।
ফল পচা আৰু সৰি পৰা ৰোগঃ
 
এই ৰোগত অপৈণত ফলৰ ঠাৰিবোৰত ক’লা দাগ পৰে আৰু অৱশেষত পচি যায়। ফলস্বৰূপে ফল পচি সৰি পৰে। এবিধ ভেঁকুৰৰ আক্ৰমণৰ ফলত হোৱা এই ৰোগৰ প্ৰতিকাৰ হিচাপে ১ শতাংশ বৰড’ মিশ্ৰণ বা ০.০৫ শতাংশ ফাইট’লান ঔষধ বাৰিষাৰ আগে আগে প্ৰথমবাৰ স্প্ৰে’ কৰি ৪০ দিনৰ মূৰে মূৰে ২-৩ বাৰমান একেদৰে প্ৰয়োগ কৰিব লাগে। ইয়াৰ উপৰি আন কাৰণতো ফল সৰিলে নিয়মিত সাৰ-পানীৰ যোগান আৰু পোক-পৰুৱা, বেমাৰ-আজাৰৰ পৰা গছজোপা বচাই ৰাখি সুফল পাব পাৰি।
(উৎসঃ অসমীয়া খবৰ)।



 
অসমত বহল ভিত্তিত কৰিব পৰা উদ্যান শস্যসমূহৰ ভিতৰত নাৰিকল অন্যতম। ই এবিধ অতি উত্তম ফল। হিন্দুৰ মানত ই অতি পৱিত্ৰ ফল। যিকোনো মাংগলিক কাৰ্যত নাৰিকলৰ ব্যৱহাৰে সকলো মনোবাঞ্ছা পূৰ্ণ হয় বুলি হিন্দু সমাজত এক প্ৰচলিত বিশ্বাস আছে। অৰ্থনৈতিক দিশৰ পৰা চাবলৈ গ’লেও এই খেতি অতি লাভজনক। নাৰিকলৰ পুলিবাৰী তৈয়াৰ কৰিও আৰ্থিকভাৱে যথেষ্ট লাভৱান হ’ব পৰা যায়। নাৰিকল গছৰ প্ৰত্যেক অংশই উপকাৰী আৰু অৰ্থকাৰী হোৱা হেতুকে নাৰিকলক কল্পবৃক্ষ বোলা হয়।
মুকুট বন্ধনঃ

মুকুট বন্ধন নাৰিকলৰ বেমাৰ নহয়। ই মাথোন এটা আনুষংগিক ব্যতিক্ৰম ব্যৱস্থা। সাধাৰণতে ৩ৰ পৰা ৬ বছৰীয়া নাৰিকল গছত এই ৰোগৰ আক্ৰমণ বেছিকৈ পৰিলক্ষিত হয়। এই ৰোগত আক্ৰান্ত হ’লে প্ৰথমে মুকুট অংশত থকা নতুন পাতবোৰ চুটি হৈ আহে, মেটুৰা-মেটুৰি হয় আৰু মেল খাবলৈ ইচ্ছা নকৰে। লাহে লাহে কুঁহিপাতৰ থোৰটো মেল নাখায়, পাতটো চুটি হয় আৰু শেষত গছজোপা বেছিকৈ আক্ৰান্ত হ’লে মুকুটৰ কোমল অংশ ক’লা পৰি যায়। পাতখিলাত ফলক নাথাকে। ঠাৰিডাল চুটি হয় আৰু মূৰটো দেই যোৱাৰ দৰে ক’লা পৰি যায়। মুকুটৰ তলত থকা পুৰণা পাতবোৰ সাধাৰণতে স্বাভাৱিক অৱস্থাতে থাকে। বেমাৰৰ লক্ষণ পৰিলক্ষিত হোৱাৰ ২-৩ বছৰৰ ভিতৰত গছজোপা মৰি যায়। সাধাৰণতে মাটিত বৰণ নামৰ এবিধ সূক্ষ্ম মৌলৰ অভাৱত গছত এনে লক্ষণবোৰ দেখিবলৈ পোৱা যায়। গতিকে ৰোগৰ লক্ষণ দেখাৰ লগে লগে আক্ৰান্ত গছজোপাৰ চাৰিওফালে মাটিত ৫০ গ্ৰাম পৰিমাণৰ ব’ৰাক্স ৰাসায়নিক সাৰ প্ৰয়োগ কৰাৰ দৰে প্ৰয়োগ কৰিব লাগে। এমাহৰ পাছত পুনৰ একে পৰিমাণৰ ব’ৰাক্স একেদৰে প্ৰয়োগ কৰিব লাগে।
ফল পচা আৰু সৰি পৰা ৰোগঃ
 
অপৈণত অৱস্থাত স্ত্ৰী পুষ্প আৰু ফল সৰি পৰাটোৱেই এই ৰোগৰ লক্ষণ। ই এবিধ ভেঁকুৰজনিত ৰোগ। সাধাৰণতে বৰষুণৰ বতৰত এই ৰোগৰ আক্ৰমণ বেছি হয়। অপৈণত ফলৰ ঠাৰিবোৰত কলা দাগ পৰে আৰু অৱশেষত ঠাৰিবোৰ পচি গৈ ফল সৰি পৰে। বিভিন্ন কাৰণত নাৰিকল গছৰ ফুল আৰু কলি সৰি পৰিব পাৰে। স্বাস্থ্যৱান আৰু স্বাভাৱিক গছতো যথেষ্ট পৰিমাণে ফল সৰা দেখা যায়। শুকান বতৰত পানীৰ অভাৱ, বেমাৰৰ আক্ৰমণ, পোক-পতংগৰ আক্ৰমণ ইত্যাদিৰ ফলতো ফুল আৰু অপৈণত ফল সৰি পৰিব পাৰে।
এই ৰোগৰ প্ৰতিকাৰ হিচাপে এক শতাংশ বৰড’ মিশ্ৰণ বা ০.০৫ শতাংশ ফাইটোলান ঔষধ বাৰিষাৰ আগে আগে প্ৰথমবাৰ স্প্ৰে’ আৰম্ভ কৰি ৪০ দিনৰ অন্তৰে অন্তৰে ২-৩ বাৰ প্ৰয়োগ কৰিব লাগে।
পাতৰ দাগ পৰা ৰোগঃ
 
ই এবিধ ভেঁকুৰজনিত ৰোগ। বেছিভাগ দুৰ্বল গছতে এই ৰোগে আক্ৰমণ কৰা দেখা যায়। সাধাৰণতে শুকান বতৰত এই ৰোগৰ আক্ৰমণ পৰিলক্ষিত হয়। আক্ৰান্ত গছৰ পূৰঠ পাতসমূহত প্ৰথমে সৰু সৰু হালধীয়া ৰঙৰ দাগ কিছুমান দেখা পোৱা যায় আৰু এই দাগবোৰেই পাছলৈ ৰঙচুৱা ৰঙলৈ পৰিৱৰ্তন হয়। ক্ৰমান্বয়ে দাগসমূহ বাঢ়ি গৈ পৰস্পৰে লগ লাগি অৱশেষত পাতত ডাঙৰ ৰংচঙীয়া দাগৰ সৃষ্টি হয়। বেছিকৈ আক্ৰান্ত গছৰ ফলক সৰু হৈ শুকাই যায়। এই ৰোগত আক্ৰান্ত গছজোপা মৰি নাযায় যদিও নিশকতীয়া হৈ পৰে আৰু লাহে লাহে উৎপাদন হ্ৰাস পায়।

এই ৰোগৰ বিস্তাৰ ৰোধ কৰিবৰ বাবে ৰোগৰ দ্বাৰা আক্ৰান্ত পাতসমূহ আঁতৰাই এক শতাংশ শক্তিযুক্ত বৰড’ মিশ্ৰণ গছত প্ৰয়োগ কৰিব লাগে। অনুমোদিত পৰিমাণৰ সাৰ আৰু নিয়মিতভাৱে পানী যোগানৰ ব্যৱস্থা কৰিও এই ৰোগৰ বৃদ্ধি ৰোধ কৰিব পৰা যায়।
পাত পচা ৰোগঃ
 
ই এবিধ ভেঁকুৰজনিত ৰোগ। এই ৰোগত আক্ৰান্ত গছৰ পাতবোৰৰ আগবোৰ ক’লা পৰি মেটুৰা মেটুৰ হয়। বেছিকৈ ৰোগে আক্ৰমণ কৰিলে আক্ৰান্ত অংশ টুকুৰা-টুকুৰ হৈ খহি পৰে আৰু গছজোপা নিশকতীয়া হৈ উৎপাদন হ্ৰাস পায়।
এই ৰোগ নিয়ন্ত্ৰণৰ বাবে নিয়মিতভাৱে সাৰ-পানীৰ ব্যৱস্থা আৰু মুকুট অংশত এক শতাংশ শক্তিৰ বৰড’ মিশ্ৰণ অথবা ইণ্ডোফিল এম-৪৫ ঔষধ ০.২ শতাংশ মিশ্ৰণ এপ্ৰিল, আগষ্ট আৰু ডিচেম্বৰ মাহত প্ৰয়োগ কৰিব লাগে।
দেন’দাৰমাঃ
 
এই বেমাৰ প্ৰধানকৈ এবিধ ভেঁকুৰৰ দ্বাৰা হয়। ৰোগৰ বীজাণুৱে গছজোপাৰ শিপাত আক্ৰমণ কৰি শিপা পচাই পেলায়। গছৰ গুৰিৰ মাটিত যদি পানী জমা হৈ থাকে বা বহুদিন ধৰি জেকা হৈ থাকে তেন্তে ভেঁকুৰে আক্ৰমণ কৰিবলৈ সুবিধা হয়। গছজোপাত পচি যোৱা শিপাৰ সংখ্যা বাঢ়ি যোৱাৰ লগে লগে মাটিৰ পৰা আহাৰ শোষণ কৰাত বাধাপ্ৰাপ্ত হয় আৰু গছৰ ওপৰ অংশত ইয়াৰ লক্ষণবোৰ প্ৰকাশ পায়। আক্ৰান্ত গছবোৰত প্ৰথমে তলৰ পুৰণা বা পূৰঠ পাতবোৰ হালধীয়া হৈ শুকাবলৈ আৰম্ভ কৰে আৰু তললৈ হাউলি পৰি গছত ওলমি থাকে। শিপাৰ পচা অংশ বাঢ়ি যোৱাৰ লগে লগে এটা বা দুটা ঠোৰি পাত থিয় আৰু সেউজীয়া হৈ থকাৰ বাহিৰে বাকী থকা পাতবোৰ শুকাই হাউলি গছত ওলমি থাকে। গছৰ মুকুট অংশৰ আকৃতি ক্ৰমে সৰু হৈ যায়। গছজোপাৰ গুৰিৰ পৰা ৰঙচুৱা ৰস ওলাবলৈ ধৰে আৰু তাত কাঠফুলা গজিবলৈ ধৰা দেখা যায়। যেতিয়া শিপাবোৰ সম্পূৰ্ণভাৱে পচি যায় তেতিয়া ঠোৰি পাতখিলাও হাউলি যায়। এই বেমাৰৰ দ্বাৰা আক্ৰান্ত গছ ২-৩ বছৰৰ ভিতৰতে সৰি যায়।
সাধাৰণতে এই বেমাৰটো নিৰাময় কৰিবলৈ টান যদিও সময় মতে গছজোপাক প্ৰতিপালন কৰিলে বেমাৰ হ’বলৈ নাপায়। প্ৰতিৰোধী ব্যৱস্থা হিচাপে তলত উল্লেখ কৰা ব্যৱস্থাসমূহ গ্ৰহণ কৰিব পৰা যায়।
-  ৰোগৰ লক্ষণ দৃষ্টিগোচৰ হোৱা মাত্ৰকে বেমাৰৰ বীজাণুৱে যাতে আন স্বাস্থ্যৱান গছৰ সংস্পৰ্শলৈ আহিব নোৱাৰে তাৰ বাবে আক্ৰান্ত গছজোপাৰ চাৰিওফালে ২-৩ মিটাৰ আঁতৰত ৩০-৪০ ছেঃ মিঃ বহল আৰু ৬০-৭০ ছেঃ মিঃ দ’লৈ নলা খান্দি তাত ৩ গ্ৰাম কেপটাফ ঔষধ এক লিটাৰ পানী হিচাপত মিহলাই ৩-৪ দিনৰ অন্তৰে অন্তৰে ১০-১২ লিটাৰ মিশ্ৰণ এবাৰকৈ ঢালিব লাগে।
-  নাৰিকল গছৰ গুৰিত যাতে বাৰিষা পানী জমা হৈ থাকিব নোৱাৰে তাৰ বাবে পানী ওলাই যাব পৰা উপযুক্ত নলাৰ ব্যৱস্থা কৰিব লাগে।
- গছজোপাৰ বাবে প্ৰয়োজনীয় সাৰ-পানী সময়মতে যোগান ধৰিব লাগে।
- জৈৱিক সাৰৰ লগতে গছে প্ৰতি পাঁচ কিলোগ্ৰাম নিমৰ খলিহৈ প্ৰয়োগ কৰিব লাগে।
- প্ৰতিজোপা গছৰ চাৰিওফালে ১.৫-২.০ কিঃ গ্ৰাঃ ছালফাৰ পাউডাৰ প্ৰয়োগ কৰিব লাগে।
- এক গ্ৰাম তুতীয়া আৰু ১.৫ গ্ৰাম অৰিঅফাংগিন মিশ্ৰণ এক লিটাৰ পানী হিচাপে মিহলাই ১০-১২ লিটাৰ দৰবৰ মিশ্ৰণ গছৰ গুৰিত প্ৰয়োগ কৰিব লাগে।
- নাৰিকল গছৰ মাজত চেনিচম্পা জাতীয় কল ৰোপণ কৰিও এই বেমাৰ বিস্তাৰণ ৰোধ কৰিব পৰা যায়।
-  গছত বেমাৰৰ লক্ষণ দেখা পোৱাৰ লগে লগে ০.৩ শতাংশ কেপটাফ অথবা ০.২ শতাংশ ভিটাভেক্সৰ মিশ্ৰণ প্ৰতিজোপা গছত ১০ লিটাৰকৈ গছৰ গুৰিত প্ৰতি মাহত এবাৰকৈ প্ৰয়োগ কৰিব লাগে।
- প্ৰতিকাৰ কৰিব নোৱাৰা আক্ৰান্ত গছবোৰ মূঢ়াটোৰ সৈতে উভালি দূৰৈত পুতি বা পুৰি পেলাব লাগে।
গতিকে দেখা যায় যে কৃষক এজনে যদি সময় মতে প্ৰয়োজনীয় প্ৰতিৰোধী ব্যৱস্থাসমূহ গ্ৰহণ কৰিব পাৰে তেন্তে তেওঁ নিশ্চিতভাৱে এই খেতিৰ জৰিয়তে আৰ্থিক দিশত অধিক লাভৱান হ’ব পাৰিব বুলি আশা কৰিব পৰা যায়।
 
(উৎসঃ অসমীয়া খবৰ, মঞ্জু ভট্টাচাৰ্য্য, মাইনু হাজৰিকা)।
 



নাৰিকলৰ খেতিৰ বিষয়ে-
 পানী জমা নোহোৱা বালিচহীয়া মাটি নাৰিকল খেতিৰ বাবে উৎকৃষ্ট। পুলি ৰোৱাৰ বাবে কিছুদিন আগেয়ে গাঁত খান্দি ল’ব লাগে। গাঁতবিলাকৰ জোখ সাধাৰণতে দীঘল, বহল আৰু দ এক মিটাৰলৈ হ’ব লাগে। গাঁত খান্দোতে ওপৰৰপৰা ৩০ ছেন্টিমিটাৰমান দলৈ থকা সাৰুৱা মাটিখিনি একাঘৰীয়াকৈ ৰাখিব লাগে। খন্দাৰ পিছত শুকান পাত, খেৰ আদিৰে গাঁতটো জ্বলাই পোক-পৰুৱা আদি নষ্ট কৰিব লাগে। গাঁতৰ তলত যাতে পানী জমা নহয় তাৰ বাবে ভঙা ইটা, কলহৰ টুকুৰা, এঙাৰ নাইবা নাৰিকলৰ বাকলি আদিৰে তৰপ এটি কৰিব লাগে। এই তৰপটোৰ ওপৰত ৭-১০ ছেন্টিমিটাৰ ডাঠকৈ বালি বা পলসুৱা মাটিৰ তৰপ এটি কৰিব লাগে। তাৰ ওপৰত প্ৰথমে খান্দি একাষৰীয়াকৈ থোৱা মাটিখিনিৰ লগত পলসুৱা মাটি মিহলাই গাঁতটোৰ ২০-৩০ ছেন্টিমিটাৰ ৰাখি পূৰাব লাগে। মাটিত থকা উই পোক নিবাৰণ কৰাৰ বাবে পুলিটো ৰোৱাৰ আগেয়ে গাঁতটোত ১০০ গ্ৰাম এলেডক্স ৫% ঔষধ চতিয়াই মাটিৰ লগত মিহলাই দিব লাগে। তদুপৰি প্ৰতিটো গাঁতত ২৫ গ্ৰামকৈ সুৱগা মিহলাই ৯ মাহৰ ওপৰৰ বয়সৰ, কমেও ৫-৬ খিলা পাত থকা নোদোকা নিৰোগী পুলিটো গাঁতটোত পুতি প্ৰথমে গাঁত খান্দোতে বেলেগে ৰখা ওপৰৰ মাটি বা পলসুৱা মাটিৰে গাঁতটো ভৰাই লাহে লাহে হেঁচি দিব লাগে। বাৰিষাৰ আগেয়ে পুলি ৰুলে গাঁতটো মাটিৰে পূৰ কৰিব লাগে, যাতে পুলিৰ গুৰিত পানী জমা নহয়। আনহাতে, বাৰিষাৰ শেষৰ ফালে পুলি ৰুলে সমতলৰপৰা ৭-১০ ছেন্টিমিটাৰ তললৈ গাঁতটো মাটিৰে ভৰাব লাগে, যাতে মাটিয়ে পানী ধৰি ৰাখিব পাৰি। পুলিটো ডাঙৰ হৈ অহাৰ পিছত মাটি চপাই গাঁতটো মাটিৰে ভৰাব লাগে, যাতে মাটিয়ে পানী ধৰি ৰাখিব পাৰে। পুলিটো ডাঙৰ হৈ অহাৰ পিছত মাটি চপাই গাঁতটো পূৰ কৰিব লাগে। পুলি ৰোৱাৰ এবছৰৰ পিছৰপৰা ৰাসায়নিক সাৰ প্ৰয়োগ কৰিব লাগে। পুলি ৰোৱাৰ পিছতে পুলিটোৰ গুৰিত অলপ পানী চতিয়াব লাগে আৰু ছাঁ পৰাৰ ব্যৱস্থা কৰিব লাগে। মন কৰিবলগীয়া কথা যে নাৰিকলৰ পুলিৰ দুৰত্ব ৭.৫ মিটাৰ হ’ব লাগে। নাৰিকলৰ ইজোপাৰ পাত সিজোপাৰ পাতত লগ লাগিব নালাগে।
সাৰ প্ৰয়োগ:
 
নাৰিকল গছৰ উৎপাদন ক্ষমতা নিৰ্ভৰ কৰে মূলত: সাৰ প্ৰয়োগৰ ওপৰত। উপযুক্ত আপডাল পালে এজোপা নাৰিকল গছে ৫-৬ বছৰৰপৰা ফল দিবলৈ ধৰে আৰু কমেও ৬০ বছৰ পৰ্যন্ত উৎপাদনক্ষম হৈ থাকে। মন কৰিবলগীয়া কথাটো হ’ল যে লাগনি গছে মাটিৰপৰা যথেষ্ট পৰিমাণে পোষক দ্ৰব্য গ্ৰহণ কৰে। যদিহে নিয়মিতভাৱে সাৰ প্ৰয়োগ কৰা নহয়, তেতিয়াহ’লে মাটিৰ উৰ্বৰা শক্তি লোপ পোৱাৰ লগতে উৎপাদনক্ষমতা হ্ৰাস পায়। সেয়েহে ব্যৱসায় ভিত্তিত কৰা নাৰিকলৰ খেতিত বুজন পৰিমাণৰ জৈৱিক আৰু ৰাসায়নিক সাৰৰ প্ৰয়োগ নিতান্তই আৱশ্যকীয় হৈ পৰে। তালিকা-১ত এজোপা নাৰিকল গছৰ অনুমোদিত জৈৱিক আৰু ৰাসায়নিক সাৰৰ পৰিমাণ উল্লেখ কৰা হ’ল।
তালিকা-১
 




ৰাসায়নিক সাৰ(গ্ৰাম হিচাপত)


১ম বছৰ ৰোৱাৰ ছমাহ পিছত


২য় বছৰ


৩য় বছৰ


৪ৰ্থ বছৰ


৫ম বছৰৰপৰা




ইউৰিয়া


৩০০


৬০০


৯০০


১২০০


১৫০০




একক ছুপাৰ ফছফেট


৫০০


১০০০


১৫০০


২০০০


২৫০০




মিউৰেট অব পটাছ


৩৫০


৭০০


১০৫০


১৪০০


১৭৫০




বৰাক্স


৫০


৫০


৫০


৫০


৫০




 
তালিকাত উল্লেখিত সাৰখিনি সমানে দুই ভাগত ভগাই মাৰ্চ-এপ্ৰিল মাহত এটা ভাগ আৰু আনটো ভাগ ছেপ্টেম্বৰ-অক্টোবৰ মাহত প্ৰয়োগ কৰিব লাগে।
সাৰখিনি প্ৰয়োগ কৰাৰ এটা পদ্ধতি আছে। গছজোপাৰ গুৰিৰপৰা বয়স অনুযায়ী ১ মিটাৰৰপৰা ১ মিটাৰ ৭৫ ছেন্টিমিটাৰ দূৰত্বত ১৫-৩০ ছেন্টিমিটাৰমান দ আৰু ১০-১৫ ছেন্টিমিটাৰমান বহল বৃত্তাকাৰ নলা খান্দি তাত সাৰখিনি সমভাৱে ছটিয়াই দি নলাটো মাটিৰে পূৰ কৰি দিব লাগে।
নাৰিকল গছত ৰাসায়নিক সাৰৰ লগতে জৈৱিক সাৰ প্ৰয়োগ কৰাটো সমানে প্ৰয়োজনীয়। মাটিত জৈৱ পদাৰ্থৰ পৰিমাণ বৃদ্ধি কৰাৰ বাবে এজোপা নাৰিকল গছত ২৫-৩০ কিলোগ্ৰামক হিচাপত পচন সাৰ ব্যৱহাৰ কৰিব লাগে। এই পচন সাৰখিনি ৰাখায়নিক সাৰ প্ৰয়োগৰ সময়তে কৰিব লাগে।
 
লেখক:প্ৰবোধ চন্দ্ৰ শৰ্মা(দৈনিক অসম)
 



ফুলৰ নাম:
 
গেন্ধা বা নাৰ্জী ফুল।
ইংৰাজী নাম:Marigold
বৈজ্ঞানিক নাম:Tegetes erecta,T.patula,T Signata.
পৰিবাৰ:Compositac.
নাৰ্জী ফুলৰ পৰিচয়:ভাৰতৰ সৰ্বত্ৰ এই ফুলৰ খেতি হয়।বৰ্তমান বাণিজ্যিক ভিত্তিত অসমৰ বিভিন্ন জিলাত পৰ্যাপ্তভাৱে নাৰ্জী ফুলৰ খেতি হৈছে।এই ফুল সাধাৰণতে উজ্জ্বল হালধীয়া বা কমলা হালধীয়া হয়।প্ৰধানত: দুই ধৰণৰ উন্নত জাতৰ নাৰ্জী ফুলৰ খেতি হয়-হালধীয়া বা আফ্ৰিকান আৰু ৰক্তগেন্ধা ফ্ৰেন্স মেৰীগোলড।হালধীয়া নাৰ্জীৰ গছ আৰু ফুল ডাঙৰ আৰু ৰক্তগেন্ধাৰ গছ আৰু ফুল সৰু।অৱশ্যে বৰ্তমান বিভিন্ন ধৰণৰ বৰ্ণসংকৰ নাৰ্জীৰ জাত আৱিষ্কৃত হৈছে,যিবোৰ সৰু জাতৰ অথচ ডাঙৰ ডাঙৰ হালধীয়া ৰঙৰ ফুল ধাৰণ কৰে।তদুপৰি কমলা,বগা,বাদামী ইত্যাদি ৰঙৰ নাৰ্জী ফুলৰ জাতো আৱিষ্কৃত হৈছে।
ব্যৱহাৰ:সামাজিক আৰু ধৰ্মীয় অনুষ্ঠানত এই ফুল ব্যাপকভাৱে ব্যৱহাৰ হয়।
জলবায়ু আৰু মাটি:পাহাৰীয়া এলেকা আৰু প্ৰচণ্ড শীত আৰু প্ৰচণ্ড গৰমৰ বাহিৰে প্ৰায় সৰ্বত্ৰ-সকলো ঋতুতে এই ফুলৰ খেতি কৰা হয়।অৱশ্যে সমতল অঞ্চলত শীতকালি এই ফুল ভাল হয়।পানী জমা হোৱা বা ছায়াচ্ছন্ন থকা মাটিত ভাল নহয়।নাৰ্জী ফুলৰ খেতিৰ বাবে মাটিৰ পি এইচ ৬ ৰ পৰা ৭ ৰ ভিতৰত হ’ব লাগে।
জাত:
 
নাৰ্জী ফুলৰ কেইটামান জনপ্ৰিয় জাত-ছাহাৰা মিক্সড,ইনকা এফ,পাৰফেকচন এফ,ডেনিলা এফ,মাৰ্বল মিক্স ১,নিউ চেম্পিয়ন,বোনিতা মিক্সড,চাফাৰি মিক্সড,ৰেড মাৰিয়েত্তা,হানিকম,ৰেড চেৰী,গোলডেন জেন,ৰেড জেন,লেমন ষ্টাৰ ইত্যাদি।
উৎপাদন সময়:
 
ছেপ্টেম্বৰ-অক্টোবৰ মহ বীজ ৰোপণ কৰাৰ উপযুক্ত সময়।
সাৰ:প্ৰতি হেক্টৰ মাটিত ২০ৰ পৰা ২৫ কিলোগ্ৰাম জৈৱ সাৰ,২৫ কিলোগ্ৰাম নাইট্ৰ’জেন ,২৫ কিলোগ্ৰাম পটাছ আৰু ২৫ কিলোগ্ৰাম পটাছ সাৰ প্ৰয়োগ কৰিব লাগে।
পোকৰ আক্ৰমণ আৰু ৰোগ:নাৰ্জী ফুলত সাধাৰণতে থ্ৰীপছ আৰু কেটাৰ পিলাৰে আক্ৰমণ কৰিব পাৰে।তেনে স্থলত নুভাক্ৰন ০.১ শতাংশ মিশ্ৰণ প্ৰয়োগ কৰি সুফল পাব পাৰি।
ব্লেক স্পট আৰু লিফ স্পট নামেৰে ভেকুৰজনিত ৰোগে দেখা দিলে ডাইথেন এম ৪৫০.২ শতাংশ মিশ্ৰণ ব্যৱহাৰ কৰিব পাৰে।
ৰোপণ পদ্ধতি:নাৰ্জী ফুলৰ বংশ বিস্তাৰ গুটিৰপৰা হয়।প্ৰতি হেক্টৰ মাটিত ১ ৰ পৰা ২ কিলোগ্ৰাম গুটিৰ প্ৰয়োজন হয়।প্ৰথমে ভালদৰে শুকোৱা ফুলবোৰ হাতেৰে খুন্দি ল’ব লাগে।মে-জুন মাহত প্ৰস্তুত কৰা ভেটীত গুটি সিঁচা প্ৰয়োজন।নিয়মিত পানী দি থাকিব লাগিব।যেতিয়া পুলিবোৰ এমাহ বয়সত ভৰি দিব,নাইবা ১০-১৫ ছেণ্টিমিটাৰ উচ্চতাৰ হ’ব,তেতিয়া সেইবোৰ ৰোপণ কৰিব লাগে।পুলি ৰোপণৰ বাবে ৬০*৬০ ছেণ্টিমিটাৰ বা ৪৫*৪৫ ছেণ্টিমিটাৰ ব্যৱধান ৰাখিলে সুফল পাব পাৰি।
ফ্ৰেন্স মেৰীগোলডে এক-ডেৰ মাহ পিছত আৰু আফ্লিকান মেৰীগোলডে ১.৫-২ মাহ পিছত ফুলিবলৈ আৰম্ভ কৰে।এজোপা ভালদৰে পৰিচৰ্যা কৰা গছৰ পৰা ১০০-১৫০ টা নাৰ্জী ফুল লাভ কৰিব পাৰি।ফুল ফুলি থকা সময় তিনি মাহ।এক হেক্টৰ মাটিত ৬০০০-৮০০০ কিলোগ্ৰাম বা ১০০-১৫০ কুইণ্টল ফুলৰ উৎপাদন আশা কৰিব পাৰি।
ওপৰত উল্লেখ কৰা জাতবোৰৰ উপৰি আজিকালি সফলভাৱে খেতি কৰা নাৰ্জী ফুলৰ জাত কেতবোৰৰ নাম দিয়া হ’ল-
 
(১)আফ্ৰিকান মেৰীগোলড:ক্ৰেকাৰ জেক,ক্লাইমেক্স,য়েলো ছুপ্ৰিম হাৱাই,নিউ আলাস্কা,গ্লিটাৰছ,হেপীনেছ,প্ৰাইমৰোজ,ফিয়েষ্ট।
(২)ফ্ৰেন্স মেৰীগোলড:ৰাষ্টী ৰেড,ষ্টাৰ অব ইণ্ডিয়া,ৰেড বোকাৰডো,ফ্লেছ,পেটিট স্প্ৰে,হাৰমনি,জীপছী,লেমন ড্ৰপছ।
লেখক:ভাস্কৰ পাঠক (দৈনিক অসম)



 
অসমৰ জলবায়ুত কৰিব পৰা ফুলৰ ভিতৰত নাৰ্জী ফুল অন্যতম । এই ফুল অবিহনে এখন বাগিচা সম্পূৰ্ণ নোহোৱা যেন লাগে । সামাজিক আৰু ধৰ্মীয় অনুষ্ঠানত নাৰ্জী ফুলৰ বহুল ব্যৱহাৰ পৰিলক্ষিত হোৱা দেখা যায় । এই ফুলৰ সুন্দৰতাৰ উপৰি যথেষ্ট ঔষধি গুণো আছে । এই ফুল সাধাৰণতে শীতকালত কৰা হয় যদিও গোটেই বছৰ অৰ্থাৎ ১২ মাহেই ইয়াৰ চাহিদা বজাৰত দেখিবলৈ পোৱা যায় । সেয়েহে অসম কৃষি বিশ্ববিদ্যালয়ত গ্ৰীষ্মকালীন নাৰ্জী ফুলৰ ব্যৱসায়িক ভিত্তিত উৎপাদন কৰিবলৈ গৱেষণা চলাই আছে ।
অসমৰ বহু অঞ্চলত ইতিমধ্যে ব্যৱসায়িক ভিত্তিত নাৰ্জী ফুলৰ খেতি কৰি বহু নিবনুৱা যুৱক স্বাৱলম্বী হোৱা দেখা গৈছে । সেয়েহে উন্নত কৃষি পদ্ধতি অৱলম্বন কৰি কৃষকসকল উপকৃত হ’ব পাৰে ।
জাত -
সাধাৰণতে নাৰ্জী ফুল দুবিধ- আফ্ৰিকান নাৰ্জী (গছ ওখ জাতৰ আৰু ফুল ১ ৰং হালধীয়া বা কমলা ৰঙৰ) ।
আফ্ৰিকান নাৰ্জীৰ জাতসমূহ :- পুচা নাৰেংগী গেন্ধা, জায়েণ্ট ডাবল, আফ্ৰিকান অৰেঞ্জ, পট অব গ’লড, গলডেন গ্ল’ পুচা বাসন্তী গেন্ধা, ভেলিনা ইত্যাদি ।
ফ্ৰেন্স নাৰ্জী :- এইবিধ ফুলৰ গছ চাপৰ, জোপোহা আৰু ইয়াৰ ফুলৰ আকাৰ সৰু । গছত বহু ফুল ধৰে । ফুলবোৰ মুগা, হালধীয়া, ৰঙচুৱা বা চকলেট ৰঙৰ হয় ।
ফ্ৰেন্স নাৰ্জীৰ প্ৰধান জাতবোৰ হৈছে- হাৰমনী, ৰাষ্টিৰেড, ৰেড, ব্ৰোকেড, ছানগোলড, স্পেনিচ ব্ৰেকেড, ভেলেনেচিয়া ।
হাইব্ৰিড জাত :- ইনকা, মাগেট আদিয়েই প্ৰধান ।
মাটি আৰু জলবায়ু :- নাৰ্জী ফুলৰ খেতি কৰিবৰ বাবে সাৰুৱা বালিচহীয়া পানী জমা নোহোৱা মাটি উত্তম । এই ফুলৰ উচ্চ গুণসম্পন্ন উৎপাদনৰ বাবে বেছি ঠাণ্ডা বা গৰম জলবায়ুৰ প্ৰয়োজন নহয় । নিয়মীয়া জলবায়ুত এই ফুলৰ উৎপাদন ভাল হয় ।
ৰোপণ প্ৰণালী :- নাৰ্জী ফুল সাধাৰণতে বীজৰ দ্বাৰাই বংশ বিস্তাৰ কৰা হয় । কোমল ডাল কাটি ৰোৱা পদ্ধতিৰ দ্বাৰাহে ইয়াৰ উত্তম বংশ বিস্তাৰ হয় ।
বীজৰ পৰিমাণ :- ১.৫ কেজি প্ৰতি হেক্টৰ ।
বীজ সিঁচাৰ বাবে পুলিবাৰীবোৰ ১ মিটাৰ বহল আৰু সুবিধা অনুযায়ী দীঘল হ’ব লাগে । প্ৰয়োজন অনুসাৰে পচন সাৰ ভেটিত দিব ল’ব লাগে (দৈৰ্ঘ্য ৫ মিটাৰ আৰু বহল ১ মিটাৰ ভেটিত ১০ কি:গ্ৰা: অৰ্থাৎ দুপাচি ) । ভেটিৰ মাটি আলতীয়া হ’লে দুপাচিমান বালি মিহলাই ল’ব লাগে ।
ভেটিৰ মাটিডোখৰ মাটিত জন্ম লোৱা বেমাৰৰ পৰা মুক্ত কৰিবৰ বাবে ০.১ শতাংশ কেপ্টান বা ফাইটলেন বা ৪ শতাংশ শক্তিৰ ফৰমেলিন মিশ্ৰণেৰে ভেটিটোৰ ১০-১৫ ছে:মি: দলৈকে মাটিখিনি ভালদৰে ভিজি যোৱাকৈ মিহলাই ল’ব লাগে ।
বীজ সিঁচাৰ সময় -
নাৰ্জী ফুলৰ বীজ সিঁচাৰ সময় আগষ্ট-ছেপ্টেম্বৰ মাহ । পুলিবাৰীত পুলিবোৰ যেতিয়া ৫-৭ ছে:মি: (দুই –তিনি ইঞ্চি) ওখ হ’ব তেতিয়া পুলিবোৰ বাগিচাৰ ভেটিত শাৰী শাৰীকৈ ৰোপণ কৰিব লাগে । ফ্ৰেন্স নাৰ্জী (চাপৰ জাত) ফুল ১৫ ছে:মি: ৰ পৰা ৩০ ছে:মি: (৬-১২ ইঞ্চি) ব্যৱধানত আৰু ওখ জাতৰ নাৰ্জী (আফ্ৰিকান নাৰ্জী) ৬০ ছে: মি: (২ ফুট )ব্যৱধানত ৰোপণ কৰিব লাগে ।
সাৰ প্ৰয়োগ -
নাৰ্জী ফুলৰ বাবে গোবৰ বা পচন সাৰেই যথেষ্ট । পুলি ৰোপণ কৰাৰ আগতে মাটিত যথেষ্ট পৰিমাণে গোবৰ সাৰ প্ৰয়োগ কৰি ল’ব লাগে ।
কিন্তু ব্যৱসায়িক ভিত্তিত নাৰ্জী ফুলৰ খেতি কৰিলে বিঘাই প্ৰতি ২৮ কেজি ইউৰিয়া, ৮৩ কেজি একক ছুপাৰ ফছফেট আৰু ২২ কেজি মিউৰেট অব পটাছ সাৰ প্ৰয়োগ কৰি অধিক লাভৱান হ’ব পাৰি । উপৰিউক্ত সাৰৰ আধাভাগ ইউৰিয়া (১৪ কেজি), সম্পূৰ্ণভাগ একক ছুপাৰ ফছফেট আৰু পটাছ সাৰ মাটি প্ৰস্তুতকৰণৰ সময়ত আৰু বাকী আধাভাগ ইউৰিয়া (১৪ কেজি) পুলি ৰোৱাৰ এমাহ পাছত প্ৰয়োগ কৰিব লাগে । অথবা বিঘাই প্ৰতি ১৭ কেজি ইউৰিয়া, ২৮ কেজি ডি এ পি আৰু ২২ কেজি মিউৰেট অব পটাছ প্ৰয়োগ কৰিব লাগে ।
পৰিচৰ্যা -
নাৰ্জী ফুলৰ পুলিবোৰ ২০-২৫ ছে: মি: ওখ হ’লে বা গছত ফুল ফুলিবলৈ ধৰাৰ আগতে বাঁহৰ খুঁটি পুঁতি গছবোৰ বান্ধি দিব লাগে । গছৰ গুৰিৰ পৰা বন-বাতবোৰ আঁতৰাই নিয়মীয়াকৈ পানীৰ যোগান ধৰিব লাগে । এনেক্ষেত্ৰত ক’লা প্লাষ্টিকৰ আচ্ছাদন ব্যৱহাৰ কৰি সুফল পাব পাৰি । গছত ফুল ফুলাৰ সময়ত বা তাৰ পাছত বৰষুণ আহিলে পানী ওলাই যাব পৰাকৈ সৰু সৰু নলাৰ ব্যৱস্থা কৰিব লাগে ।
শস্য চপোৱা :- ফুলবোৰ দীৰ্ঘদিনলৈ সতেজ কৰি ৰাখিবলৈ হ’লে বা গধূলি সময়ত ফুলবোৰ ছিঙিব লাগে । ফুল চপোৱাৰ এদিনৰ আগতে খেতিডৰাত পানী যোগান ধৰিলে ফুলবোৰ বহুদিনলৈ সতেজ হৈ থাকে । ফুলৰ উৎপাদন বঢ়াবলৈ নিয়মিতভাৱে ফুল ছিঙিব লাগে । ছিঙা ফুলবোৰ বাঁহৰ টুকুৰী বা মৰাপাটৰ বেগত ভৰাই বজাৰলৈ যোগান ধৰা হয় ।
উৎস :- অসমীয়া খবৰ




নেমুঘাঁহ হৈছে এক অন্যতম ঘাঁহজাতীয় উদ্ভিদ। ইয়াৰ পৰা নেমুতেল প্ৰ্স্তুত কৰা হয় আৰু এই তেলবিধ বিভিন্ন প্ৰসাধন সামগ্ৰী, সুগন্ধি চাবোন প্ৰস্তুতকৰণ, আতৰ, ধূপকাঠি, মহ-মাখি খেদিবলৈ ব্যৱহাৰ কৰা হয়। অসমৰ মাটি তথা জলবায়ু এইবিধ খেতিৰ বাবে যথেষ্ট উপযোগী। সমগ্ৰ ভাৰত তথা বিশ্বৰ বজাৰত এইবিধ তেলৰ বাবে যথেষ্ট উপযোগী। সমগ্ৰ ভাৰত তথা বিশ্বৰ বজাৰত এইবিধ তেলৰ যথেষ্ট চাহিদা আছে।


মাটি আৰু জলবায়ু
এইবিধ খেতি বালিচহীয়া মাটিত ভাল হয়।পানী জমা হোৱা মাটি এইবিধ খেতিৰ বাবে অনুপযোগী। এই খেতিৰ বাবে যথেষ্ট সূৰ্যৰ পোহৰ আৰু সেমেকা জলবায়ুৰ প্ৰয়োজন হয়।
জাত
অসমৰ বাবে কৃষ্ণা, চি কে পি-২৫ আৰু যোৰ-লেব ২ আদি হৈছে উৎকৃষ্ট জাত।
ৰোপন সামগ্ৰী আৰু ৰোৱাৰ পদ্ধতি
সাধাৰণতে ছমাহৰ পৰা এবছৰ পুৰণি নেমুঘাঁহৰ পোখাসমূহ শিপাৰে সৈতে ভাগ কৰি ৰোপন সামগ্ৰী হিচাপে ব্যৱহাৰ কৰা হয়। পাতবোৰ গুৰিৰপৰা ২০-২৫ ছেঃ মিঃ ওপৰত কাটিব লাগে আৰু লগতে অলাগতিয়াল শিপাসমূহ কাটি আঁতৰাব লাগে। পুলিবোৰ সাধাৰণতে ৪৫×৪৫ ছেঃ মিঃ ব্যৱধানত তথা ৫-৮ ছেঃ মিঃ দ গাঁতত ৰোপণৰ ২০-৩০ দিনৰ ভিতৰত নতুন গজালি আহে। এই সময়ত পানী যোগানৰ ব্যৱস্থা কৰিব লাগে।
ৰোৱাৰ সময়
উপযুক্ত ৰোৱাৰ সময় মে’ৰ পৰা জুন মাহ। অৱশ্যে উপযুক্ত জলসিঞ্চনৰ ব্যৱস্থা থাকিলে মাৰ্চ-এপ্ৰিল মাহটো পুলি ৰোপণ কৰিব পাৰি।
বন-বাত নিয়ন্ত্ৰণ
পুলি লগোৱাৰ ২৫-৩০ দিন আৰু ৪০-৬০ দিনৰ পাছত বন-বাত নিয়ন্ত্ৰণ কৰিব লাগে। আনহাতে প্ৰত্যেকবাৰ শস্য চপোৱাৰ পাছত বন বাত নিৰণি কৰি গুৰিৰ অংশৰ মাটি চপাই দিব লাগে।
সাৰ প্ৰয়োগ
মাটি প্ৰস্তুত কৰাৰ সময়তে প্ৰতি হেক্টৰত ১০ টন পচন সাৰৰ সৈতে একক ছুপাৰ ফছফেট ৮০ কিঃ গ্ৰাঃ আৰু মিউৰেট অব পটাছ ৭৫ কিঃ গ্ৰাঃ প্ৰয়োগ কৰিব লাগে। আনহাতে 200 কিঃ গ্ৰাঃ ইউৰিয়া সাৰ চাৰিটা সমান ভাগ কৰি পুলি ৰোৱাৰ এমাহৰ পাছত আৰু বাকী ভাগকেইটা প্ৰত্যকবাৰ শস্য চপোৱাৰ পাছত প্ৰয়োগ কৰিব লাগে।
ৰোগ আৰু কীট-পতংগ নিয়ন্ত্ৰণ
নেমঘাঁহৰ প্ৰধান ৰোগ হৈছে ‘লিফ ব্লাইট’। এই ৰোগ নিয়ন্ত্ৰণৰ বাবে বেজ্ঞিমিডাজল ২ গ্ৰাম প্ৰতি লিঃ পানীত মিহলাই স্প্ৰে কৰিব লাগে। যদি ৰোগৰ প্ৰাবল্য বেছি হয় তেন্তে প্ৰতি ১০ দিনৰ মূৰে মূৰে উক্ত দৰবটো স্প্ৰে’ কৰিব লগে।
শস্য চপোৱা আৰু তেল উৎপাদন
পুলি ৰোৱাৰ প্ৰায় ৪ মাহৰ মূৰত পাত কাটিব পৰা হয়। প্ৰথম বছৰত ৩বাৰ পাত কাটিব পাৰি। দ্বিতীয় বছৰৰ পৰা -৫ বাৰ পৰ্যন্ত পাত কাটিব পাৰি।
কাটি অনা পাতবোৰ ১২-১৪ ঘণ্টা পৰ্যন্ত দ’মাই ৰাখি লেৰেলিবলৈ দিয়া হয়। পাছত পাতবোৰ সৰু সৰুকৈ কাটি ডিষ্টিলেচন পদ্ধতিৰে তেল উৎপাদন কৰা হয়। প্ৰতি কিঃ গ্ৰাঃ পাতৰ পৰা ১-১.৬৬ শতাংশ তেল উৎপাদন কৰিব পাৰি।
লিখকঃ ওস্তৰ উদ্দিন আহমেদ





নেমু অসমৰ অত্যন্ত জনপ্ৰিয় আৰু সমাদৃত ফল আৰু ৰাজ্যখনৰ সৰ্বত্ৰ ইয়াৰ খেতি হয়। অসমত নেমুৰ উৎপাদন প্ৰায় ৯৮,৪৫০ মেট্ৰিক টন। নেমু ভিটামিন ‘চি’ সমৃদ্ধ ফল।
নেমুৰ জাত -
কাঁজি আৰু গোল নেমু অসমত সকলোতে দেখা যায়। অলপতে কৃষি বিজ্ঞানীসকলে বিক্ৰম, প্ৰুমালিনী, পি কে এম আৰু ছাই চাৰবতি নামৰ চাৰিটা নেমুৰ জাত উদ্ভাৱন কৰিছে।
নেমুৰ উৎপাদন প্ৰযুক্তি -
মাটি:
নেমু পাতল দোমোজা আৰু নিষ্কাসনসম্পন্ন মধ্যম অম্লীয় মাটিত ভাল হয়।
গাঁত তৈয়াৰ:
পুলি ৰোপণ কৰাৰ ১৫-২০ দিন পূৰ্বে ২.৫*২.৫ বা ৩*৩ মিটাৰ দূৰত্বত ৬০*৬০*৬০ ছেন্টিমিটাৰ আকাৰৰ গাঁত কৰিব লাগে।
গাঁতৰ ওপৰৰ মাটিৰ সৈতে ১০-১৫ কিলোগ্ৰাম জৈৱ সাৰ, ২০০ গ্ৰাম এছ এছ পি আৰু ২০০ গ্ৰাম এম অ’ পি সাৰ ভালদৰে মিহলাই গাঁতত দি পানী প্ৰয়োগ কৰিব লাগে।
এই হিচাপত প্ৰতি হেক্টৰ মাটিত ১,১১১ৰ পৰা ১,৬০০ টা পুলিৰ দৰকাৰ হ’ব।
ৰোপণ পদ্ধতি:
নেমুৰ পুলি শাৰীকৈ বা বৰ্গাকাৰ প্ৰণালীত লগালে বাগিচাত আন্ত-পৰিচৰ্যা আৰু ফল সংগ্ৰহ সহজ হয়। পাহাৰীয়া এঢলীয়া মাটিত লাইন বা শাৰীকৈ পুলি লগালে মাটি ক্ষয় কম হয়।
ৰোপণ সময়:
মে’ৰপৰা অক্টোবৰ মাহ পৰ্যন্ত পুলি লগোৱাৰ উত্তম সময়। যদিহে পানী দিব পৰা সুবিধা থাকে, তেন্তে গোটেই বছৰটোৱেই পুলি লগাব পাৰি।
পুলি/কলম ৰোপণ আৰু পৰিচৰ্যা:
গাঁত প্ৰস্তুত কৰাৰ ১৫-২০ দিন পিছত পুলি বা কলম লগাব লাগে। পুলি গাঁতৰ ঠিক মাজভাগত থিয়কৈ লগাব লাগে আৰু পুলিৰ চাৰিওদিশৰ মাটি হাতেৰে চেপি ভালদৰে বহাই দিব লাগে। তাৰপিছত পুলিটো খুঁটিৰ সৈতে বান্ধি দিব লাগে। প্ৰয়োজনত প্ৰতিটো পুলিত পৃথকে বেৰৰ ব্যৱস্থা কৰিব লাগে।
গছত সাৰ প্ৰয়োগ:
পুলি লগোৱাৰ পিছত ভাল ফলন পাবলৈ হ’লে নিয়মিতভাৱে সময়তে সাৰ প্ৰয়োগ কৰিব লাগে। তালিকাৰ বয়স অনুপাতে প্ৰতিজোপা গছত সাৰৰ পৰিমাণ দিয়া হ’ল।
সাৰ প্ৰয়োগ পদ্ধতি:
তালিকাত উল্লিখিত সাৰ সমান তিনি ভাগত গুৰিৰপৰা কিছূ দূৰত ছটিয়াই কোৰেৰে খান্দি বা হালৰদ্বাৰা মাটিৰ লগত ভালদৰে মিহলাই দিব লাগে। পাহাৰৰ এঢলীয়া মাটিত ডিবলিং পদ্ধতি অনুসৰণ কৰিব লাগিব।

প্ৰথম কিস্তি বৰষুণৰ আৰম্ভণিতে(ব’হাগ-জেঠ),
দ্বিতীয় কিস্তি বৰষুণ(ভাদ-কাতি), ছেপ্টেম্বৰ-অক্টোবৰ মাহত আৰু
তৃতীয় কিস্তি মাঘ-ফাগুন(ফেব্ৰুৱাৰী)মাহত প্ৰয়োগ কৰিব লাগে।

পানী ব্যৱস্থাপনা:
খৰাং বতৰত ২-৩ বাৰ পানী দিয়া প্ৰয়োজন। পানী আৱদ্ধতা সহ্য কৰিব নোৱাৰা বাবে বৰ্ষাৰ বতৰত বৃষ্টিপাতৰ সময়ত গছৰ গুৰিতে যাতে পানী জমা নহয়, তাৰ বাবে নলা জমা নহয়, তাৰ বাবে নলা তৈয়াৰ কৰি পানী নিষ্কাসনৰ ব্যৱস্থা কৰিব লাগে।
নেমুৰ অন্যান্য পৰিচৰ্যা -
নেমুৰ প্ৰজাপতি পোক:
এইবিধ পোকে পাত খায়। তাৰ ফলত গছৰ উৎপাদন আৰু গছৰ শ্ৰীবৃদ্ধি ব্যাহত হয়।
প্ৰতিকাৰ:
কণী আৰু পোকযুক্ত পাত সংগ্ৰহ কৰি মাটিৰ তলত পুতি বা পুৰি পেলাব লাগে।
ছুমিথিয়ন ৫০ ই চি/লিবাচিড ৫ ই চি ২ মিলিলিটাৰ প্ৰতি লিটাৰ পানীত মিহলাই ১০-১৫ দিনৰ মূৰে মূৰে ২-৩ বাৰ প্ৰয়োগ কৰা অতি প্ৰয়োজন।




গছৰ বয়স(বছৰ)


সাৰৰ নাম আৰু পৰিমাণ




পঁচা গোবৰ(কিঃগ্ৰাঃ)


ইউৰিয়া(গ্ৰাম)


এছ এছ পি(গ্ৰাম)


এম অ’ পি(গ্ৰাম)




১-২


১৫


২০০


২০০


২০০




৩-৫


২০


৪০০


৩০০


৩০০




৬ আৰু তদুৰ্দ্ধ


২৫


৫০০


৪০০


৪০০




 
লেখক: ভাস্কৰ পাঠক(দৈনিক অসম)





পাচলি হিচাপে পটলৰ জনপ্ৰিয়তা আৰু চাহিদাৰ বিষয়ে নতুনকৈ কোৱাৰ নিশ্চয় প্ৰয়োজন নাই। অসমৰ চহৰবোৰৰ লগতে গ্ৰামাঞ্চলতো পটলৰ প্ৰচুৰ চাহিদা আছে। সেইবাবেই বজাৰত আন পাচলিৰ তুলনাত পটলৰ দাম প্ৰায়ে অধিক হোৱা দেখা যায়। খাবলৈ সোৱাদ লগা বাবেই গ্ৰাহক ৰাইজে বেছি দাম দি হ’লেও পটল কিনে। আনহাতে বজাৰত আগতীয়াকৈ ওলোৱা পটলৰ দামো বেছি হয়। বিশেষকৈ কবি, মূলা, বেঙেনা, বিলাহী আদি শীতকালীন পাচলি খাই আমনি লগা সময়তে বজাৰলৈ অহা পটলৰ দাম আৰু চাহিদা ঊৰ্ধমুখী হোৱাটো নিতান্তই স্বাভাৱিক। অসমৰ পৰিৱেশ এইবিধ পাচলিৰ খেতিৰ বাবে বিশেষভাৱ উপযোগী। অন্যান্য পাচলিৰ তুলনাত পটলৰ খেতিত বৰ বেছি খৰচো নহয়, লাগি থাকিবও নালাগে। অৱশ্যে আগতীয়াকৈ বজাৰত উলিয়াই অধিক লাভ পাবলৈ হ’লে পটলৰ খেতি আগতীয়াকৈ কৰিব লাগিব। উন্নত প্ৰণালীৰে পটলৰ খেতি কৰিলে যথেষ্ট লাভ হয়। অসমৰ বিভিন্ন প্ৰান্তৰ বহু উৎসাহী কৃষকে পটলৰ খেতি বিস্তৃত হাৰত কৰি কম সময়ৰ ভিতৰতে যথেষ্ট ধন উপাৰ্জন কৰিবলৈ সক্ষম হৈছে। আহকচোন আজি আমি পটলৰ উন্নত কৃষি প্ৰণালী সম্পৰ্কে কিছু কথা আলোচনা কৰো-

জাত বাছনিঃ
 
উন্নতমানৰ তথা অধিক উৎপাদনক্ষম স্থানীয় জাতবোৰৰ খেতি কৰিব লাগে।
পথাৰ প্ৰস্তুতিঃ
 

দকৈ দুই-তিনি চাহমান হালবাই, মৈয়াই সমান কৰি লোৱা পথাৰত দুই মিটাৰ ব্যৱধানত একোটা শাৰী কৰি প্ৰতিটো শাৰীত দুই মিটাৰ ব্যৱধানত একোটা ঢিপ বনাব লাগে।
মাটি প্ৰস্তুতিৰ সময়তে যথেষ্ট পৰিমাণে পচন সাৰ দিব লাগে।
পানী জমা হ’ব নোৱাৰা, ওখ, বালিচহীয়া পলসুৱা মাটি পটল খেতিৰ বাবে বাছি ল’ব লাগে।
আগৰ বছৰৰ খেতিৰ পৰা পটলৰ মঙহাল শিপাৰ কাটিং প্ৰস্তুত কৰি প্ৰতিটো ভেটিত একোটাকৈ ৰুব লাগে।
পটল খেতিত মাইকী আৰু মতা গছৰ অনুপাত ১০:১ হ’ব লাগে। অৰ্থাৎ মাইকী গছৰ পৰা সংগ্ৰহ কৰা ১০ টা শিপাৰ কাটিং ৰোৱাৰ লগে লগে মতা গছৰ শিপাৰ কাটিং একোটা ৰুব লাগে। তেতিয়া প্ৰতি ১০ জোপা মাইকী গছৰ বিপৰীতে এজোপাকৈ মতা গছ থাকিব।
এবিঘা মাটিত ৩৫০ টামান কাটিং ৰুব পৰা যায়।
পটল খেতি আৰম্ভ কৰাৰ সময় হ’ল জানুৱাৰী-ফেব্ৰুৱাৰী। অৱশ্যে ডিচেম্বৰৰ মাজভাগৰ পৰাই খেতি আৰম্ভ কৰিব পাৰি।
আগৰ বছৰৰ খেতিৰ পটল গছৰ পৰা ১০০ ছেঃ মিঃ দীঘল লতা একোডাল কাটি ল’ব লাগে। এতিয়া এনে একোটা ডাল কাটিঙৰ মাজৰ অংশ মাটিৰে ঢাকি দুয়োমূৰে ১০ ছেঃ মিঃ মুকলিকৈ ৰাখিব লাগে। এনেদৰেও পটলৰ খেতি কৰিব পাৰি। এনেদৰে ৰোৱা কাটিঙৰ পৰাও সময়ত পোখা মেলি একোজোপা গছ হ’ব।

সাৰ প্ৰয়োগঃ
 

শেষৰ বাৰ হাল বোৱাৰ সময়তে বিঘাই প্ৰতি ৫-৬ কুইণ্টল পচন সাৰ, ১২ কিলোগ্ৰাম ইউৰিয়া, ২০ কিলোগ্ৰাম ছুপাৰ ফছফেট আৰু ৫ কিলোগ্ৰাম এম অ’ পি সাৰ প্ৰয়োগ কৰিব লাগে।
আগৰ বছৰৰ খেতিৰ ক্ষেত্ৰত মৰি যোৱা গছবোৰৰ মূঢ়াৰ পৰা পুনৰ পোখা মেলাৰ পাছত বন-বাত নিৰাই প্ৰথমবাৰ মাটি চপাই দিয়াৰ সময়তে ওপৰত উল্লেখ কৰা পৰিমাণৰ সাৰখিনি প্ৰয়োগ কৰিব লাগে।

পৰিচৰ্যাঃ
 

খেতিডৰা বন-বাতৰ পৰা মুক্ত কৰি ৰাখিব লাগে। নিৰনিৰ সময়তে গছৰ গুৰিত মাটি চপাই দিব লাগে।
লাউ, জিকা আদি দৰে চাং সাজি কৰা খেতিৰ ক্ষেত্ৰত বাঁহেৰে চাং সাজি দিব লাগে। আনহাতে যদি গছবোৰক মাটিত বগাবলৈ দিয়া হয় তেন্তে মাটিত ধানখেৰ, নৰা আদি পাৰি দিব লাগে।
বতৰ বৰ খৰাং হ’লে পাতলীয়াকৈ জলসিঞ্চন কৰিব পাৰিলে ভাল হয়।
ভালকৈ পৰিচৰ্যা কৰি প্ৰথম বছৰৰ তুলনাত দ্বিতীয় বছৰত প্ৰায় দুগুণ উৎপাদন পোৱা যায়।

(উৎসঃ অসমীয়া খবৰ)।




বৈজ্ঞানিক নাম: Mentha Spp.
গোত্ৰ: Lamiaceae
ইংৰাজী নাম: Mint
অন্য নাম: পদিনা (হিন্দী)
বাণিজ্যিক নাম: পদিনা
সুগন্ধি উদ্ভিদৰ ভিতৰত পদিনাই হৈছে আটাইতকৈ জনপ্ৰিয়। ভূমধ্য সাগৰীয় অঞ্চলেই পদিনাৰ উৎপত্তিস্থল বুলি ধাৰণা কৰা হৈছে।
পদিনাৰ অনেক প্ৰজাতি আছে- বেলেগ বেলেগ সুগন্ধিৰে সৈতে। আমি সচৰাচৰ ব্যৱহাৰ কৰা প্ৰায় ঘূৰণীয়া আৰু খহটা পাতৰ পদিনাজোপাৰ (Mentha Spicata) স্থানীয় বজাৰত মূল্য আছে যদিও আৰ্ন্তজাতিক বজাৰত জাপানী পদিনা (Mentha arvensis) নামৰ পদিনা জোপাৰ চাহিদা আৰু মূল্য লেখত ল’ব লগীয়াকৈ অধিক।
বিলাতী পদিনা বা মেন্থল পদিনা (Mentha piperita) নামৰ পদিনাবিধৰো আমাৰ দেশীয় বজাৰত যথেষ্ঠ চাহিদা আছে।
ব্যৱহাৰ -
পদিনাৰ পৰা তেল আহৰণ কৰা হয়। এই তেলৰ প্ৰধান উৎপাদন হ’ল মেন’থল। এই উপাদান বিভিন্ন ঔষধি আৰু সুগন্ধি দ্ৰব্য উৎপাদনত ব্যৱহৃত হয়।

মেনথা চলি (flakes),
মেনথা স্ফটিক (crystals) আদিতো মেনথল প্ৰয়োগ হয় আৰু এইবিলাক টুথপেষ্ট,
আফটাৰ চেভলন’চন,
চুলিত লগোৱা চেম্পু,
পান মচলা,
মিঠাই,
চুইংগাম আৰু বাবলগাম,
কাঁহ,
পানী লগা বেমাৰ আৰু বিষ আদিৰ উপশম কৰা দৰৱ আদিৰ উপৰিও খৰ-খজুৱতীৰ দৰৱ,
কনড’ম,
চিগাৰেট আদিতো বহুলভাৱে ব্যৱহাৰ হয়। গৱেষণাৰ ফলাফলে এই কথাও প্ৰমাণ কৰিছে যে আৰম্ভণিৰ পৰ্যায়ত এইডছ ৰোগৰ নিয়ন্ত্রণতো ই কামত আহে।

উদ্ভিদৰ বিৱৰণ -
পদিনা এবিধ অস্থানিক মূল আৰু কোমল কাণ্ডৰে সৈতে বহুবৰ্ষী বনজাতীয় সুগন্ধি উদ্ভিদ। কাণ্ড ৪ শিৰীয়া, লেহুকা আৰু নিম্নাংশ বগুৱাবোৱা।
পাত সৰল, বিপৰীতিৰ্যকাপন্ন, কোমল, খাজকটা দাঁতিৰে সৈতে সুগন্ধিযুক্ত। ফুলবোৰ নিচেই সৰু, পত্র অক্ষত বা কাণ্ডৰ শীৰ্ষভাগত থোপাবন্ধি থাকে।
বৃত্তি সংলগ্ন, ৫টা লতিযুক্ত। দল সংলগ্ন, লতি ৪ টা, পুংদণ্ড ৪ ডাল, চুটী মসৃণ; পৰাগধানী ২ টা কোঠালীযুক্ত।
গৰ্ভদণ্ড চুটীকৈ দুভাগত বিভক্ত; গৰ্ভাশয় ৪ কোঠলীযুক্ত। ফল মসৃণ।
সংৰচন উৎপাদন:
পানী পদিনাত প্ৰধানকৈ-

৬৫-৭৫% মেনথল,
৮-১২% মেনথল আৰু
৪-৫% মিথাইল এচিটেড থাকে।

উৎপাদনৰ প্ৰযুক্তি কৌশল:
উপযুক্ত জাত:
ৰয়-১, কিৰণ।
মাটি আৰু জলবায়ু -
পদিনা খেতিৰ বাবে পানী বন্ধ নোহোৱা সাৰুৱা প্ৰমৃদাযুক্ত বা প্ৰমৃদাযুক্ত আলতীয়া মাটি উপযুক্ত। মাটিৰ পি.এইচ ৬.৫-৭.০ এই খেতিৰ বাবে উপযুক্ত।
মাটি প্ৰস্তুতি আৰু সাৰৰ ব্যৱস্থাপনা -
কেইচাহমান হালবাই ভালকৈ মিহি কৰি মাটি প্ৰস্তুত কৰিব লাগে। মাটিত থকা জাৱৰ-জোঁথৰ আৰু বন-বাতৰ শুকান মূঢ়াবিলাক আঁতৰাই ল’ব লাগে।
ৰোপনৰ আগতেই প্ৰতি হেক্টৰ মাটিত কমেও ১০ টন পচনসাৰ প্ৰয়োগ কৰিব লাগে। ইয়াৰ উপৰি-

হেক্টৰে প্ৰতি ১৫০ কি:গ্ৰা: নাইট্ৰ’জেন,
৮০ কি:গ্ৰা: ফছফেট আৰু
৬০ কি:গ্ৰা: পটাছ সাৰ মাটিত দিব লাগে।

নাইট্ৰ’জেন সাৰৰ এক তৃতীয়াংশ (৫০ কি:গ্ৰা:) ফছফেট আৰু পটাছ সাৰখিনিৰ লগতে একেলগে ৰোপনৰ আগে আগে দিয়া হয়।
বাকী থকা নাইট্ৰ’জেন সাৰখিনি ভাগ কৰি প্ৰতিবাৰ শস্য চপোৱাৰ পিচত টপড্ৰেছিং কৰিব লাগে।
প্ৰবৰ্ধন আৰু ৰোপন পদ্ধতি -
পদিনা সাধাৰণতে গছৰ ধাৱক (runner) বা শিপাযুক্ত কাটিঙৰ পৰা প্ৰবৰ্দ্ধন হয়। এক হেক্টৰ মাটি ৰুবলৈ ২.৫-৩.৫ কুইন্টল এনে শোষক(suckers)ৰ প্ৰয়োজন হয়।
শোষকসমূহ ১২-১৫ ছে:মি: আঁতৰে আঁতৰে কৰা লোৰ সমূহত ৰুব লাগে। ৰুবলৈ লোৱা শোষকসমূহ শিপা পচা ৰোগৰ পৰা প্ৰতিৰক্ষাৰ বাবে ইণ্ডফিল-এম-৪৫-ৰ ০.১% দ্ৰৱণত ৫-১০ মিনিটৰ বাবে শোধন কৰি ল’ব লাগে।
ৰোৱাৰ উপযুক্ত সময় হ’ল নৱেম্বৰৰ পৰা ফেব্ৰুৱাৰী পৰ্য্যন্ত। ৰোৱাৰ পিছতেই উপযুক্ত জলসিঞ্চনৰ ব্যৱস্থা কৰা অতি প্ৰয়োজনীয়।
বাৰিষাৰ আৰম্ভণিতেই এবাৰ, বাৰিষা যোৱাৰ পাচতো এবাৰ আৰু সম্ভৱ হ’লে নৱেম্বৰ মাহ মানত আকৌ এবাৰ, মুঠ ২-৩ বাৰ পদিনাৰ পাত চপাব পৰা হয়।
জলসিঞ্চন:
খৰাং বতৰত এদিনৰ অন্তৰে অন্তৰে জলসিঞ্চনৰ ব্যৱস্থা কৰিব লাগে।
আন্তঃ আবাদী ব্যৱস্থা -
প্ৰতিবাৰ শস্য চপোৱাৰ পিছত শস্যডৰাত কোৰ মাৰি মাটি কোমল কৰি দিব লাগে। এনেদৰে দুৱাৰ কোৰ মাৰিলেই বন-বাত সমূহৰো সফল নিৰণি হয়।
বিভিন্ন ৰোগ আৰু পোক-পতঙ্গৰ আক্ৰমণৰ পৰা তলত দিয়া ধৰণে শস্যৰ প্ৰতিৰক্ষা কৰিব পাৰি।
১। এই শস্য পাতত বগা পৰা ৰোগৰ দ্বাৰা আক্ৰান্ত হয়। এই ৰোগৰ নিয়ন্ত্রণৰ বাবে পানীত সিক্ত চালফাৰ (water surplus) হেক্টৰে প্ৰতি ১ কি:গ্ৰা: নাইবা ‘কাৰাথেন’ হেক্টৰত ৫০০ মি:লি: হিচাবত ৬২৫ লি: পানীত দ্ৰৱীভূত কৰি ১০-১৫ দিনৰ ব্যৱধানত স্প্ৰে কৰিব লাগে। প্ৰতি হেক্টৰত ২০-২৫ কি:গ্ৰা: চালফাৰ পাউদাৰ ডাষ্টিং কৰিলেও ৰোগ নিয়ন্ত্রণ হয়।
২। পাত জ্বলা ৰোগৰ দ্বাৰা এই শস্য আক্ৰান্ত হ’লে ইণ্ডফিল-জেদ-৭৮ বা ফাইট’লান নাইবা ডাইফলেটান প্ৰতি হেক্টৰ মাটিত ৬০০-১০০০ গ্ৰাম পৰিমাণে ৬২৫ লি: পানীৰ লগত মিহলাই স্প্ৰে কৰিব লাগে।
ইণ্ডফিল-জেদ-৭৮ ৰ লগত ‘কাৰাথেন’ দৰৱৰ মিশ্ৰণ প্ৰয়োগ কৰিলে পাত জ্বলা আৰু পাতত বগা পৰা দুয়োটা ৰোগৰ পৰাই পৰিত্রাণ পাব পাৰি।
৩। পুলিৰ গুৰি পচা বেমাৰ (Wilt): ধাৱক বা শোষক দুয়োবিধ ৰোপণ সামগ্ৰীয়েই প্ৰতি কিলোগ্ৰামত ২ গ্ৰাম হিচাপে বেভিষ্টিন ভেঁকুৰনাশকৰে শোধন কৰিলে এই ৰোগৰ পৰা ৰক্ষা পাব পাৰি।
৪। এই শস্যত উঁইজাতীয় পোক (termite) ৰ আক্ৰমণ হোৱা দেখা যায়। মালাথিয়ন ৫% পাউদাৰ (প্ৰতি হেক্টৰ মাটিত ২৫ কি:গ্ৰা: পৰিমাণত) মাটি প্ৰস্তুতিৰ সময়ত প্ৰয়োগ কৰিলে ইয়াৰ পৰা পৰিত্রাণ পাব পাৰি।
৫। মোৱাপোকৰ দ্বাৰা শস্য আক্ৰান্ত হ’লে ৬২৫ লি: পানীত ৬২৫ মি:লি: মালাথিয়ন কীটনাশক মিহলাই ১ হেক্টৰ মাটিৰ শস্যত স্প্ৰে কৰিব লাগে। এই স্প্ৰে প্ৰতি ১০-১৫ দিনৰ অন্তৰত আকৌ কৰিব লাগে।
৬। ইয়াৰ বাহিৰেও পাত শোহা পোক আৰু পাত খোৱা বিছা জাতীয় পোকৰ আক্ৰমণ হয় যদিও এইবিলাকে বিস্তৃত ক্ষতি সাধন নকৰে।
শস্য চপোৱা কাৰ্য -
শস্য চপোৱাৰ সময়ত বিশেষ সাৱধানতা নল’লে উৎপাদন হ্ৰাস পায়। ৰ’দ চোকা হ’লে ৰাতিপুৱাৰ ভাগতে শস্য চপোৱাৰ কাৰ্য্য সমাপ্ত কৰিব লাগে।
উৎপাদন আৰু উপাৰ্জন -
জাপানী পদিনাৰ প্ৰতি হেক্টৰ মাটিৰ পৰা ৭ মাহত দুৱাৰ শস্য চপালে ১৫০-২০০ কি:গ্ৰা: তেল উৎপাদন পাব পাৰি।
একে ডৰা মাটিতে এই শস্যৰ পিছত যিকোনো এটা ৰবি শস্যৰ খেতি কৰিব পাৰি।
প্ৰতি কি:গ্ৰা: তেলৰ দাম ৩০০ টকা আৰু ১ কুইন্টল শোষক (sucker)-ৰ বিক্ৰী মূল্য ৮০০ টকা হিচাবত ধৰিলে এক হেক্টৰ মাটিৰ পৰা ১ ম আৰু ২ য় বৰ্ষত ১.২০ লাখকৈ টকা মুঠ উপাৰ্জন হয়।
১ ম বৰ্ষৰ খৰছ ৩০,০০০ আৰু ২য় বৰ্ষৰ খৰছ ২৩,০০০ হেজাৰ টকা বাদ দিলে লাভৰ পৰিমাণ হয়গৈ ক্ৰমান্ধয়ে ৯০,০০০ আৰু ৯৭,০০০ টকা।
লেখক: ড° জয়ন্ত ডেকা আৰু ঈশ্বৰ চন্দ্ৰ বৰুৱা
উৎস: সেউজ চিন্তা









শাকজাতীয় শস্য(Leafy vegetables)-




ক্ৰমিক নং


পাচলি


ইংৰাজী নাম




১


পালেং


Spinach




২


মানিমুনি


Asiatic Pennywort




৩


পদিনা


Mint




৪


কলমৌ


Water spinach




৫


ব্ৰাহ্মী


Brahmi




৬


ধনিয়া


Coriander




৭


মানধনিয়া


Long coriander




৮


শুকলতি


Patchouli




৯


মচন্দৰি


Heart leaf




১০


মেথিশাক


Fenugreek greens




১১


নৰসিংহ


Curry leaf




১২


ভেদাইলতা


Skunk vine




১৩


পকমৌ


Tomatillo




১৪


সৰিয়হ শাক


Mustard plant




১৫


লাই শাক


Mustard green




১৬


খুতুৰা


Green Amarnath




১৭


মৰিচা


Indian spinach




১৮


চুকা


Sorrel




১৯


বাবৰি/মাটিকাদুঁৰি/লফা/জিলমিল


White Goosefoot.




২০


টেঙামৰা


Roselle




২১


তিতামৰা


Jute plant




২২


পূৰ্ণনভা


Tar vine




২৩


ঢেকীয়া


Fern




২৪


মটৰ শাক


Pea greens




২৫


মচুৰ শাক


Lentil greens




২৬


কচু থুৰি


Taro stem




২৭


নিমপাত


Margosa leaf




২৮


ভৃংগৰাজ


False daisy
 




 
পাচলিজাতিয় শস্য(Non-Leafy vegetables)-
 




১


ওলকবি


Kohlrabi




২


কাঠ আলু


Yam




৩


কচু


Taro/Colocassia




৪


কলডিল


Banana flower




৫


কাচকল


Curry banana/Plantain(green)




৬


পটল


Pointed gourd/Parwal




৭


ভোল


Ridge gourd




৮


জিকা


Ridged Luffa




৯


ধুন্দুলি


Snake gourd




১০


জাতিলাও


Bottle gourd




১১


কোমোৰা


White gourd




১২


তিতাকেৰেলা


Bitter gourd




১৩


ভাতকেৰেলা


Teasle gourd




১৪


কুন্দুলি


Ivy gourd




১৫


ভেন্দি


Lady’s finger/Okra




১৬


কণ বিলাহী


Current tomato




১৭


চালগোম


Turnip




১৮


বেঙেনা


Brinjal/Egg plant




১৯


চজিনা


Drumstick




২০


ঔটেঙা


Elephant Apple




২১


থেকেৰা


Mangosteen




২২


বেতগাজ


Rattan Shoot




২৩


বাঁহগাজ


Bamboo shoot




২৪


ভূত জলকীয়া


Ghost peeper




২৫


নগা জলকীয়া/কেপচিকাম


Bell peeper




মাহজাতীয় শস্য(Beans and pulses)-
 




১


মচুৰ মাহ


Lentil




২


মটৰ মাহ


Peas




৩


ধোৱা মগু


White Lentil




৪


মাটি মাহ


Urad bean




৫


মগু মাহ


Mung bean




৬


ৰহৰ মাহ


Pigeon pea




৭


বুটমাহ


Chick pea




৮


ফ্ৰেছবীন


Green bean




৯


ডাংবডি


Yardlong bean/Cow peas




১০


ৰাজমাহ


Common bean




১১


লেচেৰা মাহ


Black-eyed pea




১২


উৰহী


Indian bean/Butter bean




মছলাজাতীয় শস্য(Spices)-




১


আদা


Ginger




২


নহৰু


Garlic




৩


জিৰা


Cumin




৪


কালিজিৰা


Black cumin




৫


জালুক


Black peeper




৬


হালধি


Turmeric




৭


ধনিয়া


Coriander seed




৮


দালচেনি


Cinnamon




৯


ইলাচি


Cardamom




১০


লং


Clove




১১


মেথিগুটি


Fenugreek seed




১২


বগা সৰিয়হ


White mustard sef




১৩


চফগুটি


Aniseed




১৪


তেজপাত


Malabar leaf




উৎস: আইএনডিজি দল





পাৰা ঘাঁহ (Brachiaria mutica) বা ৱাটাৰ গ্ৰাছ, বাফেল গ্ৰাছ বা মউৰিচিয়াছ গ্ৰাছ হিচাপেও জনা যায়। দ ঠাইত জমা হোৱা পানীত ভাল ধৰণে এই ঘাঁহ বৃদ্ধি হ’ব পাৰে। অৱশ্যে অধিক বৰষুণ হোৱা উষ্ণ আৰু আদ্ৰ জলবায়ু বিশিষ্ঠ ঠাইঅসমূহত এই ঘাঁহ বাম মাটিতো ক্ষীপ্ৰ গতিত বৃদ্ধি হোৱা দেখা যায়। অতি উচ্চ পুষ্টি মান সম্পন্ন এই ঘাঁহে যথেষ্ঠ উৎপাদনো দিব পাৰে। এই ঘাঁহৰ পুলি উৎপাদন আৰু স্থাপন অতি সহজ আৰু এবাৰ ৰুলে ৪-৬ বছৰলৈ টান আৰু কথুৱা অৱস্থা নোপোৱাকৈ ঘাঁহ উৎপাদন কৰি থাকিব পাৰি। এই ঘাঁহ ইমান ক্ষীপ্ৰ গতিত বৃদ্ধি পায় যে ই আক্ৰমনাত্মক অপতৃণৰ ৰুপ ধাৰণ কৰিবও পাৰে। বাৰিষা বতৰত প্ৰতি ৩-৪ সপ্তাহত এবাৰকৈ আৰু বছৰৰ বাকী সময়ত প্ৰতি ৫ সপ্তাহত এবাৰকৈ ঘাঁহ কাটিব পাৰি। প্ৰায় ৭৫ চেঃ মিঃ ওখ হ’লে এই ঘাঁহ কাটিব লাগে, তাতকৈ ওখ হ’লে ঘাঁহ কঠুৱা হৈ পৰে আৰু গুণাগুণ কমি আহে। এই ঘাঁহত কোনো জীৱ-জন্তৰ বাবে অপকাৰী বিষাক্ত গুণ নাই। অৱশ্যে অক্সেলেট বিশিষ্ঠ বিষাক্ত গুণ থকা বুলি কিছুমান ঠাইত জনা গৈছে।
এই ঘাঁহ ৰুবলৈ মাটি ভালদৰে প্ৰস্তত কৰি উলিয়াব লাগে। এবাৰ ঘাঁহ ৰুই ল’লে তাত কোনো অপতৃণ সমস্যা নহয়। ডিচেম্বৰ আৰু জানুৱাৰী মাহৰ বাহিৰে বছৰৰ যিকোনো সময়তে এই ঘাঁহ ৰুব পাৰি যদিও বাৰিষাৰ আগে আগে ৰুলে সোনকালে বৃদ্ধি পোৱা যায়।
মাতৃ গছৰ ডালৰ পৰা ১৫-৩০ চেঃ মিঃ দৈৰ্ঘ্যৰ তিনিটা গাঠিযুক্ত শিপা থকা কাটিং প্ৰস্তত কৰি লব লাগে। সহজভাৱে এই কাটিং সমূহ মাটিত চটিয়াই দীঘে পথালিয়ে হাল বাইও ইয়াৰ ৰোপন কাৰ্য্য সমাধ কৰিব পাৰি। প্ৰতি ৩-৪ বছৰত এবাৰকৈ ট্ৰেক্টৰ চালিত ডিস্কে চলাই বুঢ়া ডাল সমূহ কাটি ঘাঁহৰ পথাৰখন পুনৰুজ্জিবিত কৰিব পাৰে। শাৰীবদ্ধ ভাবে ৰুলে ৫০-৬০ চেঃ মিঃ অন্তৰত শাৰী বনাই লব লাগে। প্ৰতি শাৰীত দুটা পুলিৰ মাজত ৫০ চেঃ মিঃ ব্যৱধান থাকিব লাগে।
প্ৰতিবাৰ ঘাঁহ-কটাৰ পিছত প্ৰতি হেক্টৰত ২০ কিঃ গ্ৰাঃ ইউৰীয়া, ৩০ কিঃ গ্ৰাঃ এচ্‌ এচ্‌ পি আৰু ১০ কিঃ গ্ৰাঃ এম অ পি সাৰ প্ৰয়োগ কৰিলে ঘাঁহৰ উৎপাদন বৃদ্ধি পায়।
প্ৰত্যেক বাৰ কাটোতে প্ৰতি হেক্টৰত ১৫০ কুইণ্টল ঘাঁহৰ উৎপাদন হয়। উপযুক্ত ভাৱে সাৰ প্ৰয়োগ কৰিলে ২০০-২৫০ কুইণ্টললৈ উৎপাদন পাব পাৰি। প্ৰতি বছৰে এক হেক্টৰ মাটিৰ পৰা ২০০০ কুইণ্টল ঘাঁহ অনায়াসে পাব পাৰি।
প্ৰায় ৬৫ শতাংশলৈ পানীভাগ শুকুৱাই এই ঘাঁহ চইলেজ হিচাপে স্ংৰক্ষণ কৰি ঘাঁহ নথকা সময়ত গৰু মহক খুৱাব পাৰি। এনেদৰে সংৰক্ষণ কৰিলে তাৰ লগত মাহ জাতীয় ঘাঁহ মিহলাই (২:১) ৰাখিব লাগে।
লিখক: ড০ জয়ন্ত ডেকা।




আমাৰ ৰান্ধনীশালত পিঁয়াজৰ যথেষ্ট সমাদৰ আছে। পিঁয়াজ নহ’লে আঞ্জা-তৰকাৰী আদি ৰুচিকৰ নহয়। বৰ্তমান পিঁজাৰ দাম যথেষ্ট বৃদ্ধি পাইছে। যাৰ ফলত সৰ্বসাধাৰণ ৰাইজ যথেষ্ট অসুবিধাৰ সন্মুখীন হৈছে। পিঁয়াজ ৰাজ্যৰ বাহিৰৰ পৰা আমদানি কৰা হয়। বৰ্তমান অসম চৰকাৰে পিঁয়াজ খেতিৰ ওপৰত নতুন আঁচনি প্ৰৱৰ্তন কৰিছে। যাৰ ফলত কৃষকসকল যথেষ্ট উপকৃত হৈছে। বাহিৰৰ পৰা আমদানি কৰা আনতকৈ নিজৰ ঘৰৰ বাৰীখনতে পিঁয়াজৰ খেতি কৰিব পাৰি। পিঁয়াজৰ খেতি কৰি স্বাৱলম্বীও হ’ব পৰা যায়। তলত পিঁয়াজৰ কৃষি পদ্ধতিৰ বিষয়ে আলোচনা কৰা হ’ল-
উন্নত জাত:
 
পিঁয়াজৰ উন্নত জাতসমূহ হৈছে- পুচা ৰেড, পুচা ৰটনৰ, পুচা হোৱাইট(ঘূৰণীয়া), পুচা হোৱাইট(বহল), এন-৫৩, এগ্ৰিফাউণ্ড লাইট ৰেড, পাঞ্জাব ৰেড ৰাউণ্ড, পুচা মাধুৰী আৰু আৰকা নিকেটন।
পিঁয়াজৰ খেতিৰ বাবে পানী যোৱা ব্যৱস্থা থকা বালিচহীয়া মাটি যথেষ্ট উপযোগী। মাটিডৰা ভালকৈ হাল বাই চহাই সাৰ দিব লাগে।
বীজৰ পৰিমাণ:
 
প্ৰতি হেক্টৰ মাটিত ১০-১২ কেজি(ৰোৱা পদ্ধতি)।
প্ৰতি হেক্টৰ মাটিত ২০-২৫ কেজি(সিঁচা পদ্ধতি)।
বীজ সিঁচাৰ সময়:
 
ছেপ্টেম্বৰ মাহৰ শেষৰ পৰা মধ্য অক্টোবৰলৈ। পাৰ্বত্য এলেকাত অক্টোবৰৰ শেষৰ পৰা পিঁয়াজৰ বীজ সিঁচিব লাগে। সিঁচা পদ্ধতি সাধাৰণতে চৰ অঞ্চলৰ বাবে উপযোগী। শাৰী শাৰীকৈ বীজসমূহ সিঁচিব লাগে। ৰোৱা পদ্ধতিত পুলিসমূহ মাটিৰ পৰা ২.৩ ছে.মি. তললৈ ৰোপণ কৰিব লাগে। প্ৰতিটো শাৰী আৰু পুলিৰ মাজত ২০ ছে.মি. X ১০ ছে.মি. ব্যৱধান থাকিব লাগে।
সাৰ প্ৰয়োগ:
 
প্ৰতি বিঘা মাটিত ১৮-২০ কেজি ইয়ৰিয়া, ৪০-৪৪ কেজি একক ছুপাৰ ফছফেট, ৫-১০ কেজি মিউৰেট অৱ পটাছ আৰু ৩-৫ কেজি পচন সাৰ প্ৰয়োগ কৰিব লাগে। প্ৰথম অৱস্থাত ১৫ কেজি ইউৰিয়া আৰু বাকী সাৰখিনি শেষৰবাৰ হাল বাঁওতে প্ৰয়োগ কৰিব লাগে। বাকী ৫ কেজি ইউৰিয়া এমাহ পিছত টপড্ৰেছ হিচাপে ব্যৱহাৰ কৰিব লাগে। প্ৰতি এসপ্তাহৰ মূৰে মূৰে ১০-১৫ বাৰ জলসিঞ্চনৰ ব্যৱস্থা কৰিব লাগে। শস্য চপোৱাৰ ১৫ দিন আগেয়ে জলসিঞ্চন বন্ধ কৰিব লাগে। পুলি ৰোৱাৰ এমাহ পিছত বন-বাতসমূহ খন্তিৰে নিৰাই দিব লাগে।
থ্ৰিপছ পোক:
 
এই পোকসমূহৰ পৰা পিঁয়াজক ৰক্ষা কৰিবলৈ মালাথিয়ন ৫০ ইচি ২ মি.লি. এক লিটাৰ পানীত মিহলাই স্প্ৰে কৰিলে সুফল পোৱা যায়।
পিঁয়াজ ৰোৱাৰ ৩-৪ মাহৰ পিছত চপোৱা হয়। সাধাৰণতে যেতিয়া পিঁয়াজৰ ৭০ শতাংশ গছ মৰে, তেতিয়াই পিঁয়াজ চপাব লাগে। পিঁয়াজ চপোৱাৰ দুসপ্তাহ আগতে গছজোপা অলপ কাটি দিলে পিঁয়াজ ডাঙৰ হয়। পিঁয়াজ চপোৱাৰ পিছত ঠাণ্ডা ঠাইত শুকুৱাৰ ব্যৱস্থা কৰিব লাগে।
প্ৰতি হেক্টৰ-মাটিত গড়ে ১৫০-২০০ কুইন্টল পিঁয়াজ উৎপাদন হয়।
উৎস: ৰাইজৰ বাতৰি
 




অসমৰ সমাজ জীৱনত পাটিয়ে অতীতৰেপৰা গুৰুত্বপূৰ্ণ স্থান অধিকাৰ কৰি আহিছে। অসমত কৰিমগঞ্জ,হাইলাকান্দি,ডিব্ৰুগড়,চাপৰমুখ আৰু বোকাজানৰ একোটা বৃহৎ এলেকাত পাটিশিল্প উদ্যোগ আছে যদিও এইক্ষেত্ৰত এক উল্লেখযোগ্য স্থান দখল কৰিবলৈ সক্ষম হৈছে গোৱালপাৰাই। গোৱালপাৰা জিলাৰ কৃষ্ণাই আৰু জিনাৰী নদীৰ পাৰে পাৰে পূৰ্বৰেপৰা প্ৰচুৰ পাটি দৈ গছ আছিল যদিও ব্যৱসায়ভিত্তিত ঢৰা,পাটি আদি প্ৰস্তুত কৰিবলৈ লোৱা হয় কিন্তু ১৯৩৭ চনমানৰপৰাহে।১৯৩৭ চনত ১৫-২০ জনীয়া পাটি শিল্পীৰ দল এটি আহি গোৱালপাৰাৰ ডুবাপাৰা-পাহাৰসিংহপাৰা এলেকাত থিতাপি লয়হি। কালক্ৰমত এই লোকসকলৰে সতি-সন্ততি বাঢ়ি গৈ ডুবাপাৰা -পাহাৰসিংহপাৰা পাৰাত বিস্তাৰিত হৈ পৰে আৰু পাটিশিল্পকেই আঁকোৱালি লৈ জীৱন-যাপন কৰি আছে। ১৯৫০ চনত সেই সময়ৰ অসমৰ মুখ্যমন্ত্ৰী গোপীনাথ বৰদলৈদেৱে গোৱালপাৰা ভ্ৰমণকালত পাটিশিল্প উদ্যোগটোক প্ৰত্যক্ষ কৰি ইয়াক সমবায় ভিত্তিত গঢ় দিবলৈ পৰামৰ্শ দিয়ে। ইয়াৰ ফলশ্ৰুতিত গঢ় লৈ উঠে “ডুবাপাৰা পাটিশিল্প প্ৰতিষ্ঠান সমবায় সমিতি লিঃ” নামেৰে সমবায় সমিতি আৰু ই পঞ্জীয়ন হয় ১৯৫৮ চনত। তাৰপিছৰেপৰা সমিতিখনে দোপত-দোপে উন্নতি সাধন কৰি ভাৰতবৰ্ষৰ কুটীৰ শিল্প উদ্যোগৰ বুৰঞ্জীত গোৱালপাৰাৰ নাম লিপিবদ্ধ কৰিবলৈ সক্ষম হয়।

প্ৰাপ্ত তথ্য মতে, জিলাখনত পাটিশিল্পটোকেই জীৱিকা হিচাবে আঁকোৱালি লোৱা পৰিয়ালৰ সংখ্যা হ’ল-৫৩২টা। এই বৃত্তিটোৰ লগত কিশোৰ-কিশোৰী, যুৱক-যুৱতী, পুৰুষ-মহিলা সকলোৱেই জড়িত হৈ আছে। পাটি তৈয়াৰ কৰিবলৈ একমাত্ৰ কেঁচামাল হ’ল পাটি দৈ গছ। তৃণজাতীয় এই গছবিধ পানীৰ সংস্পৰ্শ থকা সাৰুৱা মাটিত উৎপন্ন হয়। পাটি দৈ ৰোপণৰ সময় এপ্ৰিল আৰু মে’ মাহ। ৰোপণৰ ৩-৪ বছৰৰ পিছত গছবোৰ পৈনত হৈ উঠিলে ছেপ্তেম্বৰ-অক্টোবৰ মাহত পুৰঠ গছবোৰ কাটি চপোৱা হয়। গছবোৰ কাটি অনাৰ পিছত প্ৰয়োজনমতে ৰ’দাবলৈ দিয়া হয় আৰু উপযুক্ত পৰিমাণে ৰ’দ পোৱাৰ পিছত তাৰ ছালৰপৰা মিহিকৈ দৈ তুলি পুনৰ সেই দৈবোৰ ৰ’দাবলৈ দিয়া হয়। তাৰপিছতহে সামগ্ৰী তৈয়াৰৰ বাবে সেই দৈ ‘চাচি-চুচি’ উপযুক্ত কৰি লোৱা হয়। গোৱালপৰীয়া পাটিশিল্পীসকলে নিজৰ প্ৰতিভাৰদ্বাৰা বিভিন্ন সময়ত পুৰস্কৃতো হৈ আহিছে।

তাৰ ভিতৰত শিল্পী আৰতিবালা নন্দীয়ে ৰাজ্যিক উদ্যোগ মন্ত্ৰণালয়ৰদ্বাৰা আয়োজিত প্ৰতিযোগিতাত পুৰস্কৃত হৈ মুখ্যমন্ত্ৰী তৰুণ গগৈৰ হাতৰপৰা পুৰস্কাৰ গ্ৰহণ কৰে। আকৌ পাটিশিল্পী প্ৰহ্লাদ ৰক্ষিতে হাৰিয়ানাৰ সুৰুযকুণ্ডত অনুষ্ঠিত ৰাষ্ট্ৰীয় মেলাত পুৰস্কৃত হৈ সেই সময়ৰ ৰাষ্ট্ৰপতি এ.পি.জে.আব্দুল কালামৰ হাতৰপৰা বিজ্ঞানভৱনত আয়োজিত অনুষ্ঠানত পুৰস্কাৰ গ্ৰহণ কৰি গোৱালপাৰা জিলালৈ গৌৰৱ কঢ়িয়াই আনে।সম্প্ৰতি পাটিশিল্পৰ উৎপাদিত সামগ্ৰীৰ বজাৰে জিলাখনৰ পৰিধি অতিক্ৰম কৰি দিল্লী,কলকাতা,মুম্বাই আদি ভাৰতৰ সম্ভ্ৰান্ত মহানগৰীলৈকে প্ৰসাৰিত হৈছে। মুঠতে, কোনো আধুনিক যন্ত্ৰ-পাতিৰ সহায় অবিহনে পৰম্পৰাগত সা-সৰঞ্জামেৰে তৈয়াৰ কৰা শীতল পাটিৰে পৰোক্ষভাৱে হলেও জগত জিনিবলৈ অগ্ৰসৰ হোৱা পাটি উদ্যোগটোক সুদৃঢ়কৈ গঢ়ি তোলাৰ দায়িত্ব চৰকাৰে গ্ৰহণ কৰিব লাগে। নিবনুৱা সমস্যাৰে ভাৰক্ৰান্ত অসমত,শিক্ষিত যুৱক-যুৱতীসকল এই আপুৰুগীয়া শিল্পৰ লগত জড়িত হ’লে বাৰুকৈয়ে লাভাৱান্বিত হ’ব।
লেখিকা: জানমনি হাজৰিকা।





আমাৰ ৰাজ্যখনত কৃষক ৰাইজে গৰু-ম'হ পোহাৰ ক্ষেত্ৰত সততে সন্মুখীন হোৱা সমস্যাসমূহৰ ভিতৰত ঘাঁহ যোগানৰ সমস্যা অন্যতম। দেশত জনসংখ্যা বৃদ্ধিৰ লগে লগে কৃষি ভূমিৰ পৰিসৰ যেনেদৰে হ্রাস পাইছে, ঠিক তেনেদৰে গৰু-ম'হ চৰিবৰ বাবে প্ৰয়োজন হোৱা চৰণীয়া পথাৰৰ পৰিসৰো দিনক দিনে কমি অহা দেখা গৈছে। এনে পৰিস্থিতিৰ পৰিপ্ৰেক্ষিতত ৰাজ্যখনৰ সাধাৰণ কৃষক ৰাইজে গৰু-ম'হ পুহি খেতি-বাতি কৰাত সমস্যাৰ সন্মুখীন হৈছে। বৰ্তমান বজাৰত গৰু-ম’হৰ দামো আকাশলংঘা। অন্যহাতে গৰুহাল, খীৰতী গাইজনী আৰু ম’হটোৱেই হৈছে দৰিদ্র কৃষকৰ উপাৰ্জনৰ প্রধান সম্বল। সেইবাবে পোহনীয়া জীৱ-জন্তুকেইটাৰ যথোচিত প্রতিপালনৰ অৰ্থে সময়মতে খাদ্যৰ যোগান ধৰিবলৈ ওপৰতে গুৰুত্ব দিয়াৰ সময় আহিল। উন্নত কৃষি পদ্ধতিৰে ঘাঁহ খেতিৰ পাতনি মেলিলে গোটেই বছৰজুৰি পোহনীয়া জীৱ-জন্তুবোৰক ঘাঁহৰ যোগান ধৰিব পৰা যায়। এই সময়ত কৃষক ৰাইজে গ্রীষ্মকালীন ঘাঁহ খেতি কৰিবৰ বাবে প্রস্তুতি চলাব পাৰে।
ঘাঁহ খেতি কেনেকৈ কৰিব-

ঘাঁহ খেতি কৰিবৰ বাবে উৎকৃষ্ট মানৰ বা কোনো বিশেষ মাটিৰ প্রয়োজন নহয়। অসমৰ প্ৰায়বোৰ মাটিতে এই খেতি কৰিব পৰা যায়। পানী জমা হ'ব নোৱাৰা, ওখ চানেকিয়া বালিচঁহীয়া মাটি ঘাঁহ খেতিৰ বাবে অধিক উপযোগী। ঘাঁহনিডৰা ভালদৰে সংৰক্ষণ কৰিবৰ বাবে চাৰিওফালে কেৰাৰ ব্যৱস্থা থকা ভাল। এই খেতিৰ বাবে বেছি মাটি বা অধিক পৰিশ্রমৰ প্রয়োজন নহয়। তাকৰীয়া মাটিতে কৃষক ৰাইজে নিজৰ সুবিধা সুবিধা অনুসৰি এডৰা উপযুক্ত মাটিত জেওৰা-জপনা দি বেৰি লৈ তাত ঘাঁহ খেতিৰ প্ৰস্তুতি চলাব পাৰে। ঘাঁহ খেতিৰ বাবে নির্বাচিত মাটিডৰা ৩-৪ চাহমান হাল বাই উলিয়াব লাগে। প্রাৰম্ভিক অৱস্থাত কিছুমান ঘাঁহৰ গজন শক্তি তেনেই লেহেম হোৱা দেখা যায়। সেইবাবে নির্বাচিত মাটিডৰাত যাতে অপতৃণৰ প্রভাব নাথাকে তাৰ প্ৰতি চকু ৰখা উচিত।

এই সময়ত আৰম্ভ কৰিব পৰা ঘাঁহৰ উন্নত সঁচৰ ভিতৰত দীননাথ, হাইব্ৰীড নেপিয়াৰ, মাহজাতীয় শস্য, গোমধান আদিয়েই প্রধান। এনে উন্নত জাতৰ ঘাঁহ খেতি কৰি প্ৰতি বিঘাত এশ কুইন্টলৰো অধিক ঘাঁহ উৎপাদন কৰিব পৰা যায়। দীননাথ আৰু নেপিয়াৰ ঘাঁহৰ খেতি এপ্রিল মাহৰ পৰা জুন মাহৰ ভিতৰত আৰম্ভ কৰিব পাৰি। ঘাঁহৰ বাবে কৰা মাহজাতীয় শস্যৰ খেতি এপ্রিল-মে' মাহৰ ভিতৰত আৰু গোমধানৰ খেতি জুন মাহৰ আগতেই আৰম্ভ কৰিব পাৰি। 
নির্বাচিত মাটিডৰা প্রস্তুত কৰি লোৱাৰ পিছত তাত শাৰীবদ্ধভাবে ঘাঁহৰ বীজ সিঁচিব লাগে। দীননাথ ঘাঁহৰ ক্ষেত্ৰত প্রতিবিঘা মাটিৰ বাবে ডেৰ কিল'গ্ৰাম আৰু গোমধানৰ বাবে ৮-৯ কিল’গ্ৰাম বীজৰ প্রয়োজন হয়। লেচেৰা মাহৰ খেতিৰ বাবে প্রতিবিঘাত ৬ কিল’গ্ৰাম বীজৰ প্ৰয়োজন হয়।
ঘাঁহ খেতিৰ পৰা অধিক উৎপাদন পাবলৈ-

ঘাঁহ খেতিৰ পৰা অধিক উৎপাদন পাবলৈ পর্যাপ্ত পৰিমাণৰ পচন সাৰ দিয়াৰ উপৰি অনুমোদিত পৰিমাণৰ ৰাসায়নিক সাৰ পথাৰত প্রয়োগ কৰা বাঞ্ছনীয়। দীননাথ ঘাঁহৰ বাবে প্রতিবিঘা মাটিত ১৮ কিল’গ্ৰাম ইউৰিয়া আৰু ২৭ কিল’গ্ৰাম একক চুপাৰ ফছফেট সাৰ দিবলৈ অনুমোদন জনোৱা হৈছে। ইয়াৰে আধাভাগ ইউৰিয়াৰ বাদে বাকীখিনি সাৰ পথাৰ প্রস্তুতিৰ সময়তে প্রয়োগ কৰি বাকী থকা ইউৰিয়াখিনি প্রথমবাৰ ঘাঁহ কটাৰ পিছত পথাৰত ছটিয়াব লাগে। গোমধানৰ খেতিৰ ক্ষেত্ৰতো একে পৰিমাণৰ ৰাসায়নিক সাৰ দিয়াৰ উপৰি বিঘাই প্রতি ৭ কিল’গ্ৰামকৈ মিউৰেট অব্‌ পটাছ সাৰ শেহৰ চাহ হাল বাওঁতে প্রয়োগ কৰিব লাগে। বাকী থকা ইউৰিয়া ভাগ বীজ সিঁচাৰ ডেৰমাহৰ ভিতৰত পথাৰত প্রয়োগ কৰা উচিত। 
নেপিয়াৰ ঘাঁহ খেতিৰ বাবে বিঘাই প্রতি ৩৫ কিল'গ্ৰাম ইউৰিয়া, ৪৫ কিল’গ্রাম একক ছুপাৰ ফছফেট আৰু ৭ কিল’গ্রাম মিউৰেট অব পটাছ সাৰ দিবলৈ বিজ্ঞানীসকলে অনুমোদন জনাইছে। উল্লিখিত পৰিমাণৰ ইউৰিয়াখিনিৰ চাৰিভাগৰ এক অংশ আৰু বাকী সমুদায় সাৰ মাটি প্রস্তুতিৰ সময়তে পথাৰত প্রয়োগ কৰিব লাগে। বাকী থকা ইউৰিয়াখিনি সমানে তিনিভাগ কৰি ঘাঁহ কটাৰ পিছত বা পৰিচৰ্য্যৰ সময়ত পথাৰত টপড্ৰেছিং কৰিব লাগে। মাহজাতীয় শস্যৰ ক্ষেত্ৰতো বিঘাই প্রতি ৬ কিল'গ্ৰাম ইউৰিয়া, ৩৫ কিল’গ্ৰাম ছুপাৰ ফছফেট আৰু 5 কিল’গ্ৰামকৈ পটাছ সাৰ প্রয়োগ কৰিবলৈ অনুমোদন জনোৱা হৈছে। 
বর্তমান সময়ত আমাৰ ৰাজ্যখনত গৰু-ম’হৰ খাদ্যৰ অভাৱ দূৰ কৰিবলৈ ঘাঁহ খেতি কৰাৰ বাহিৰে অন্য উপায় নাই। ঘাঁহ খেতিৰ জৰিয়তে পোহনীয়া জীৱ-জন্তুকেইটাক সময়মতে সতেজ আৰু সেউজীয়া ঘাঁহৰ যোগান ধৰিব পৰা যায়। নিজৰ বাৰীতে প্রস্তুত কৰা ঘাঁহ গৰু-ম'হৰ স্বাস্থ্যৰ বাবে উৎকৃষ্টমানৰ। তাকৰীয়া মাটিতে কম সময়ৰ ভিতৰত প্ৰচুৰ ঘাঁহ উৎপাদন কৰিব পাৰি। সেয়েহে এতিয়া পোহনীয়া জীৱ-জন্তুকেইটাক প্রয়োজন অনুসৰি ঘাঁহৰ যোগান ধৰিবলৈ ঘাঁহ খেতি আৰম্ভ কৰা উচিত।

লিখক: ড° কুমুদ চুতীয়া, দৈনিক জনমভূমি। 




আমাৰ ৰাজ্যৰ কৃষক ৰাইজে গৰু-ম’হ পোহাৰ ক্ষেত্ৰত সততে সন্মুখীন হোৱা সমস্যাৰাজিৰ ভিতৰত ঘাঁহ যোগানৰ সমস্যাই প্ৰধান। ৰাজ্যখনত জনসংখ্যা বৃদ্ধিৰ লগে লগে কৃষিভূমিৰ পৰিসৰ যেনেদৰে হ্ৰাস পাইছে, ঠিক তেনেদৰে গৰু-গাই চৰিবৰ বাবে প্ৰয়োজন হোৱা চৰণীয়া পথাৰৰ পৰিসৰো দিনক দিনে কমি অহা পৰিলক্ষিত হৈছে। এনে পৰিস্থিতিৰ পৰিপ্ৰেক্ষিতত ৰাজ্যখনৰ সাধাৰণ কৃষক ৰাইজে গৰু-ম’হ পুহি খেতি-বাতি কৰাৰ কথা ভাবিবই নোৱাৰা অৱস্থা হৈছেগৈ। বৰ্তমান বজাৰত গৰু-ম’হৰ দামো আকাশলংঘী। অন্যহাতে, গৰুহাল, খীৰতী গাইজনী আৰু ম’হটোৱেই হৈছে দৰিদ্ৰ কৃষকৰ উপাৰ্জনৰ প্ৰধান সম্বল। সেইবাবে পোহনীয়া জীৱ-জন্তুকেইটাৰ যথোচিত প্ৰতিপালনৰ অৰ্থে সময়মতে খাদ্যৰ যোগান ধৰিবলৈ আমি এতিয়া ঘাঁহ খেতিৰ ওপৰত গুৰুত্ব দিয়াৰ সময় আহিল। উন্নত কৃষি পদ্ধতিৰে ঘাঁহ খেতিৰ পাতনি মেলিলে গোটেই বছৰজুৰি পোহনীয়া জীৱ-জন্তুবোৰক ঘাঁহৰ যোগান ধৰিব পৰা যায়। বৰ্তমান সময়ত কৃষক ৰাইজে গ্ৰীষ্মকালীন ঘাঁহখেতিৰ বাবে প্ৰস্তুতি চলাব পাৰে।
মাটি নিৰ্বাচন
ঘাঁহখেতি কৰিবৰ বাবে উৎকৃষ্ট মানৰ বা কোনো বিশেষ শ্ৰেণীৰ মাটিৰ প্ৰয়োজন নহয়। অসমৰ প্ৰায়বোৰ মাটিতে এই খেতি কৰিব পৰা যায় যদিও পানী জমা হ’ব নোৱাৰা, ওখ চানেকীয়া বালিচঁহীয়া মাটি ঘাঁহখেতিৰ বাবে অধিক উপযোগী।ঘাঁহনিডৰা ভালদৰে সংৰক্ষণ কৰিবৰ বাবে চাৰিওফালে বেৰাৰ ব্যৱস্থা থকা অপৰিহাৰ্য। এই খেতিৰ বাবে বেছি মাটি বা অধিক পৰিশ্ৰমৰ প্ৰয়োজন নহয়। তাকৰীয়া মাটিতে কৃষক ৰাইজে নিজৰ সুবিধা অনুসৰি এডৰা উপযুক্ত মাটিত জেওৰা-জপনা দি বেৰি লৈ তাত ঘাঁহ খেতিৰ প্ৰস্তুতি চলাব পাৰে।
ঘাঁহ খেতিৰ বাবে নিৰ্বাচিত মাটিডৰা ৩-৪ চাহমান হাল বাই উলিয়াব লাগে। প্ৰাৰম্ভিক অৱস্থাত কিছুমান ঘাঁহৰ গজন শক্তি তেনেই লেহেম হোৱা দেখা যায়। সেইবাবে নিৰ্বাচিত মাটিডৰাত যাতে অপতৃণৰ প্ৰভাৱ নাথাকে, তাৰ প্ৰতি চকু ৰখা উচিত।
সঁচ নিৰ্বাচন
এই সময়ত আৰম্ভ কৰিব পৰা ঘাঁহৰ উন্নত সঁচৰ ভিতৰত দীননাথ, হাইব্ৰীড, নেপিয়াৰ, মাহজাতীয় শস্য, গোমধান আদিয়েই প্ৰধান। এনে উন্নত জাতৰ ঘাঁহ খেতি কৰি প্ৰতি বিঘাত এশ কুইণ্টলৰো অধিক ঘাঁহ উৎপাদন কৰিব পৰা গৈছে। দীননাথ আৰু নেপিয়াৰ ঘাঁহৰ খেতি এপ্ৰিল মাহৰ পৰা জুন মাহৰ ভিতৰত আৰু গোমধানৰ খেতি জুন মাহৰ ভিতৰত আৰম্ভ কৰিব পাৰি। ঘাঁহৰ বাবে কৰা মাহজাতীয় শস্যৰ খেতি এপ্ৰিল-মে’ মাহৰ ভিতৰত আৰু গোমধানৰ খেতি জুন মাহৰ আগতেই আৰম্ভ কৰা ভাল।
নিৰ্বাচিত মাটিডৰা প্ৰস্তুত কৰি লোৱাৰ পিছত তাত শাৰীবদ্ধভাৱে ঘাঁহৰ বীজ সিঁচিব লাগে। দীননাথ ঘাঁহৰ ক্ষেত্ৰত প্ৰতি বিঘা মাটিৰ বাবে ডেৰ কিল’গ্ৰাম আৰু গোমধানৰ বাবে ৮-৯ কিল’গ্ৰাম বীজৰ প্ৰয়োজন হয়। লেচেৰা মাহৰ খেতিৰ বাবে প্ৰতি বিঘাত ৬ কিল’গ্ৰাম আৰু ৰাইচ বীনৰ বাবে ৩ কিল’গ্ৰামমান বীজৰ প্ৰয়োজন হয়।
সাৰ প্ৰয়োগ
ঘাঁহখেতিৰ পৰা অধিক উৎপাদন পাবলৈ পৰ্যাপ্ত পৰিমাণৰ পচন সাৰ দিয়াৰ উপৰি অনুমোদিত পৰিমাণৰ ৰাসায়নিক সাৰো পথাৰত প্ৰয়োগ কৰিব লাগে। দীননাথ ঘাঁহৰ বাবে প্ৰতি বিঘা মাটিত ১৮ কিল’গ্ৰাম ইউৰিয়া আৰু ২৭ কিল’গ্ৰাম একক ছুপাৰ ফছফেট সাৰ দিবলৈ অনুমোদন জনোৱা হৈছে। ইয়াৰে আধাভাগ ইউৰিয়াৰ বাদে বাকীখিনি সাৰ পথাৰ প্ৰস্তুতিৰ সময়তে প্ৰয়োগ কৰি বাকী থকা ইউৰিয়াখিনি প্ৰথমবাৰ ঘাঁহ কটাৰ পিছত পথাৰত ছটিয়াব লাগে। গোমধানৰ খেতিৰ ক্ষেত্ৰতো একে পৰিমাণৰ ৰাসায়নিক সাৰ দিয়াৰ উপৰি বিঘাই প্ৰতি ৭ কিল’গ্ৰা্মকৈ মিউৰেট অব্ পটাছ সাৰ শেহৰ চাহ হাল বাওঁতে প্ৰয়োগ কৰিব লাগে। বাকী থকা ইউৰিয়াভাগ বীজ সিঁচাৰ ডেৰমাহৰ ভিতৰত পথাৰত প্ৰয়োগ কৰা উচিত।
নেপিয়াৰ ঘাঁহ খেতিৰ বাবে বিঘাই প্ৰতি ৩৫ কিল’গ্ৰাম ইউৰিয়া, ৪৫ কিল’গ্ৰাম একক ছুপাৰ ফছফেট আৰু ৭ কিল’গ্ৰাম মিউৰেট অব্ পটাছ সাৰ দিবলৈ বিজ্ঞানীসকলে অনুমোদন জনাইছে। উল্লিখিত ইউৰিয়াখিনিৰ চাৰিভাগৰ এক অংশ আৰু বাকী সমুদায় সাৰ মাটি প্ৰস্তুতিৰ সময়তে পথাৰত প্ৰয়োগ কৰিব লাগে। বাকী থকা ইউৰিয়াখিনি সমানে তিনিভাগ কৰি ঘাঁহ কটাৰ পাছত বা পৰিচৰ্যাৰ সময়ত পথাৰত টপড্ৰেছিং কৰিব লাগে। মাহজাতীয় শস্যৰ ক্ষেত্ৰতো বিঘাই প্ৰতি ৬ কিল’গ্ৰাম ইউৰিয়া, ৩৫ কিল’গ্ৰাম ছুপাৰ ফছফেট আৰু ৫ কিল’গ্ৰামকৈ পটাছ সাৰ প্ৰয়োগ কৰিবলৈ অনুমোদন জনোৱা হৈছে।
আমাৰ ৰাজ্যখনত গৰু-ম’হৰ খাদ্যৰ অভাৱ দূৰ কৰিবলৈ ঘাঁহ খেতি কৰাৰ বাহিৰে অন্য উপায় নাই। ঘাঁহ খেতিৰ জৰিয়তে পোহনীয়া জীৱ-জন্তুকেইটাক সময়মতে সতেজ আৰু সেউজীয়া ঘাঁহৰ যোগান ধৰিব পৰা যায়। তেনে ঘাঁহ গৰু-ম’হৰ স্বাস্থ্যৰ বাবে উৎকৃষ্টমানৰ। ঘাঁহ খেতিত বেমাৰ-আজাৰ বা পোক-পতংগই গুৰুতৰ অনিষ্ট কৰাৰ আশংকা নাথাকে আৰু তাকৰীয়া মাটিতে কম সময়ৰ ভিতৰত প্ৰচুৰ ঘাঁহ উৎপাদন কৰিব পাৰি। সেইবাবে আমাৰ পোহনীয়া জীৱ-জন্তুকেইটাক প্ৰয়োজন অনুসৰি ঘাঁহৰ যোগান ধৰিবলৈ ঘাঁহ খেতিৰ পাতনি মেলাত গুৰুত্ব দিয়াটো নিশ্চয় উচিত হ’ব।
লিখক: ড০ কুমুদ চুতীয়া।




 
মাটি -
সাৰুৱা আৰু মিহি চানেকীয়া মাটিত ঘেঁহু খেতি ভাল হয়। পানী যোগানৰ ব্যৱস্থা বা সুবিধা নথকা অৱস্থাত অলপ আলতীয়া বোকা মাটি এই খেতিৰ বাবে উপযুক্ত। ডাঠ আলতীয়া মাটি ঘেঁহু খেতিৰ অনুপযুক্ত।
পথাৰ প্ৰযুক্তি -
৪-৫ বাৰ হাল বাই মৈয়াই সমান কৰি ল’ব লাগে। প্ৰথম চাহ গুটি সিঁচাৰ এমাহ আগেয়ে কৰিব লাগে। পথাৰখন শুকান হৈ থাকিলে বীজ সিঁচাৰ ৩-৪ দিন আগেয়ে পাতলীয়াকৈ এবাৰ পানী যোগান ধৰিব লাগে।
অনুমোদিত জাত:
সোণালিকা(১০২-১২০), ইউ পি ২৬২(১০৬-১২৫), এইচ ডি আৰ-৭৭(১১০-১১৫), ডি বি ডব্লিউ-১৪(১০৫-১১০), এইচ ইউ ডব্লিউ-৬৪৮(১০৫-১১০)।
সাৰ প্ৰয়োগ -
ইউৰিয়া ২৪ কিলোগ্ৰাম, ছুপাৰ ফছফেট ৩৮ কিলোগ্ৰাম, পটাছ ৯ কিলোগ্ৰাম প্ৰতি বিঘাত। জলসিঞ্চন ব্যৱস্থা কৰিলে এই অনুপাতে সাৰ প্ৰয়োগ কৰিব লাগে। জলসিঞ্চনৰ ব্যৱস্থা নাথাকিলে ইউৰীয়া ১২ কিলোগ্ৰাম, ছুপাৰ ফছফেট ১৭ কিলোগ্ৰাম আৰু পটাছ সাৰ ৪ কিলোগ্ৰামকৈ ব্যৱহাৰ কৰিলে যথেষ্ট। লগতে এমট’বেক্টাৰ ১ পেকেট প্ৰতিবিঘাৰ বীজৰ লগত সামান্য পৰিষ্কাৰ পানী চটিয়াই ভালদৰে মিহলাই বস্তাৰ ওপৰত ছাঁত শুকাই লৈ লগে লগে পথাৰত সিঁচিব লাগে।
বীজৰ পৰিমাণ -
হাতেৰে সিঁচিলে প্ৰতি বিঘাত ১৬ কিলোগ্ৰাম আৰু মেচিনেৰে সিঁচিলে ১৪ কিলোগ্ৰাম বীজৰ প্ৰয়োজন। বীজৰ গভীৰতা ৩.৫ ছেন্টিমিটাৰ বীজৰ দূৰত্ব ৫-৭ ছেন্টিমিটাৰ আৰু শাৰীৰ দূৰত্ব ২০ ছেন্টিমিটাৰ হ’ব লাগে।
প্ৰতিপালন:
পানী যোগান- বীজ সিঁচাৰ ২০-২৫ দিনৰ ভিতৰত এবাৰ আৰু ৭০-৭৫ দিনৰ ভিতৰত এবাৰ পানী যোগান ধৰা নিতান্তই প্ৰয়োজন।
চপোৱা:
ঘেঁহুৰ গুটিবোৰ দাঁতেৰে চোবাই চালে মুকটকৈ শব্দ এটা হ’লে চপোৱাৰ উপযুক্ত হয়। সাধাৰণতে ৰ’দৰ বতৰত ঘেঁহু চপোৱা ভাল।
উৎপাদন:
বৰষুণৰ ওপৰত নিৰ্ভৰ কৰা খেতিত ১৮-২০ কুইন্টল আৰু পানী যোগান ধৰা খেতিত ৩০-৩৫ কুইন্টল প্ৰতি হেক্টৰত।
উৎস: দৈনিক অসম(প্ৰবোধ চন্দ্ৰ শৰ্মা)



 
অসমৰ সকলো গৃহস্থৰ ঘৰতে একোখন বাৰী থাকে । বাৰী বুলিলে এডোখৰ ওখ মাটি য’ত গৃহস্থজনে নিজৰ ঘৰখন বাঁহ-কাঠৰে আটোম-টোকাৰিকৈ থাকিবৰ বাবে সাজি লয় । আগফালে ৰ’দ পৰাকৈ এখন চোতাল য’ত বহা-মেলাৰ পৰা আৰম্ভ কৰি মৰণা মৰা, ধান শুকোওৱা, বিয়া-বাৰু পতা বা সকাম-নিকাম পতাৰ ব্যৱস্থা কৰা হয় । বাৰীৰ ঢাপত আৰু পাছফালে নানা তৰহৰ ফলমূল যেনে নাৰিকল, তামোল, আম, কঁঠাল, নেমু, কমলা, কল, অমৰা, জলফাই, জামু, লেতেকু, পনিয়ল, পাণ, জালুক ইত্যাদি ৰোপণ কৰি লয় । লগতে থাকে এটা গোহালি, খেৰ ঘৰ, ভঁৰাল ঘৰ, এটা পুখুৰী, এখন শাক-পাচলিৰ সৰু বাৰী য’ত ঘৰৰ বাবে প্ৰয়োজনীয় শাক-পাচলিখিনি পাব পাৰি । অৱশ্যে মাটিৰ পৰিমাণ অনুযায়ী বাৰীখনৰ পৰিসীমা ভিন ভিন হয় । কাৰোবাৰ এবিঘা, কাৰোবাৰ দুই-তিনি বিঘা । কাৰোবাৰ দুই-তিনি কঠা মাটিত বাৰীখন তৈয়াৰ কৰি লয় ।
কৃষকসকলে সাধাৰণতে ঘৰৰ চৌহদত বাৰীখন পাতি লয় যাতে বাৰীখনৰ পৰা ঘৰখনৰ বাবে প্ৰয়োজনীয় শাক-পাচলি, নেমু,কল, বগৰী, জলফাই, পাণ-তামোল আদি ঘৰতে উৎপন্ন হোৱা বাৰীখনৰ পৰা পাব পাৰি । ঘৰতে হাঁহ-ছাগলী পুহি, প্ৰয়োজনীয় গাইজনী পুহি ঘৰতে গাখীৰকণ পাব পাৰি । কিন্তু নিজৰ বাৰীখনৰ পৰা বছৰেকত কিমান টকাৰ শাক-পাচলি, কল, নেমু-পাণ আদি বিক্ৰী কৰি, গাখীৰ বা মাছ-মঙহ পোৱা হ’ল তাৰ কোনো হিচাপ কৃষকৰ হাতত নেথাকে । বাৰীত যি উৎপন্ন হৈছে তাক ঘৰতে খাইছে, ওচৰ-চুবুৰীয়াক দিছে, তাক বিক্ৰী কৰিছে । যদি বাৰীত উৎপন্ন নহ’লহেঁতেন তেন্তে কিমান টকা খৰচ হ’লহেঁতেন তাৰ হিচাপ নেথাকিলহেঁতেন । মাত্ৰ হঠাতে হাঁহ দুটা বা ছাগলী এটা বিক্ৰী কৰিছে বা কল এঠোকা বিক্ৰী কৰিছে তাৰ হিচাপটোহে মোটামুটি জানে ।
বাৰীখনৰ পৰা পোৱা উপাৰ্জনৰ বিষয়টো হিচাপ কৰি বিভিন্ন উৎসৰ পৰা পোৱা আয়খিনি আমি ধৰিম । কিন্তু এই ক্ষেত্ৰত শ্ৰমিকৰ খৰচৰ কথা আমি গণ্য নকৰোঁ । এই কাৰণেই যে বাৰীখনৰ বাবে কৰিব লগীয়া কামখিনি কৃষকজনে নিজেই কৰিব লাগে । কাৰণ গৃহস্থজনে বা কৃষকজনে নিজেই সময় বুজি দিনে এক-দুই ঘণ্টা শ্ৰম কৰিলেই অৰ্থাৎ নিজেই বাৰীখন চোৱা-চিতা কৰিব পাৰে । কাচিৎহে শ্ৰমিকৰ প্ৰয়োজন হয় । বিশেষকৈ মধ্যমীয়াৰ পৰা ডাঙৰ বাৰীখনৰ ক্ষেত্ৰত সাধাৰণতে বাৰীখনত কোৰ মৰা, কলৰ পুলি দুটা ৰোপণ কৰা, নেমু জোপাৰ গুৰিত বা কল জোপাত গোবৰ-জাবৰ দিয়া, পাচলিবাৰী ডৰাত গোবৰ দিয়া, বাৰীৰ পৰা বন-বাত আঁতৰোৱা, কলজোপাত ঢোকা এডাল দিয়া, নাৰিকলজোপাৰ পৰা শুকান পাত কটা, তামোল গছত গছৰ গুৰিত জমা হোৱা পানীখিনি নলা খান্দি উলিয়াই দিয়া, গছৰ গুৰিত গোবৰ-জাবৰ দিয়া, ভগা জেওৰাখন বাতি দিয়া ইত্যাদি কামবোৰ অলপ সময় খৰচ কৰিলেই নিয়াৰিকৈ হৈ যায় । ঘৰৰ ল’ৰা-ছোৱালীকেইটা, পৰিবাৰগৰাকী আছেই, মাজে সময়ে দুই-এটা সৰু-সুৰা ইটো-সিটো কৰিব দিব পাৰে ।
বৰ্তমান কৃষকজনৰ নিজৰ বাৰীখনৰ পৰা কিমান টকা উপাৰ্জন হ’ব পাৰে তাৰ যদি মোটামুটি এটা হিচাপ ধৰা যায় তেতিয়া বছৰেকত আয় বহুত হ’ব । ধৰা হওক, কৃষকজনৰ বাৰীত পাঁচজোপা কল, দুই-তিনি জোপা নেমু, চাৰি-পাঁচজোপা তামোল আৰু তামোল গছত পাণ, দুজোপা নাৰিকল, এজোপাকৈ আম, কঁঠাল, লিচু, মধুৰী, এজোপা বাঁহ, দুজনী গাই গৰু, দুই-তিনিটা ছাগলী, চাৰি-পাঁচটা হাঁহ, সৰুকৈ এখন শাকনিবাৰী, পাছফালে এটা সৰু পুখুৰীকে ধৰি বাৰীখন আছে । গোহালিৰ পৰা ওলোৱা গোবৰখিনি কেতিয়াবা শাকনি বাৰীত, কেতিয়াবা কল জোপা বা নেমুজোপা বা অন্য ফলমূলৰ গছৰ গুৰিত দিব পৰা যায় । নাৰিকল-তামোলকেইজপোৰ গুৰিতো মাজে-সময়ে গোবৰ- পচনসাৰ প্ৰয়োগ কৰি থাকিব লাগে আৰু গছৰ গুৰিৰ পৰা বন- বাতবোৰ নিয়মিত আঁতৰাই থাকিলে বছৰেকত এনেদৰে উপাৰ্জন হ’ব- কল পাঁচোজপোৰ পৰা পাঁচথোকা কলত দুশ টকাকৈ এহেজাৰ টকা, নাৰিকলৰ পৰা পোৱা ৫০ টা নাৰিকল গোটে বিশ টকাকৈ এহেজাৰ টকা, আম কঁঠাল, লিচু, মধুৰীকেইজোপাৰ পৰা ধৰা হ’ল তিনিশ টকা, গাইজনীৰ পৰা চাৰি হাজাৰ টকা (এক লিটাৰ গাখীৰ কৈ এশ দিনত), বছৰেকত দুটা ছাগলী বিক্ৰী কৰি দুহেজাৰ টকা, হাঁহ-পাৰ বিক্ৰী কৰি আঠশ টকা, তামোল-পাণৰ পৰা এহেজাৰ টকা, (চাৰিজোপা তামোলৰ পৰা দুপোণকৈ আঠপোণ তামোল আশী টকা হিচাপে) শাকনি বাৰীখনৰ পৰা বছৰেকত ২০০ দিনৰ পাচলি যোগান ধৰিলে দিনে বিশ টকাকৈ চাৰি হেজাৰ টকা, পুখুৰীৰ পৰা দুশ টকাৰ মাছ আৰু বাঁহ কেইটাৰ পৰা দুহেজাৰ টকা ( বছেৰেকত বিশটা বাঁহ গোটে এশ টকাকৈ) মুঠতে ষোল্ল হাজাৰ তিনিশ টকা বছৰেকত উপাৰ্জন হয় । যদি ইয়াত নিজৰ ফালৰ পৰা পাঁচশ টকা খৰচ হিচাপে ধৰিলে বছৰেকত পোন্ধৰ হাজাৰৰ ওপৰত টকা আয় হ’ব । এবিঘা মাটিৰ বাৰীখনত (নিজৰ থকা ঘৰ, গোহালি , ভঁৰাল, খেৰৰ ঘৰ, আগ ফালৰ চোতাল আদি সাঙুৰি) মুঠ বিশেষ কষ্ট নকৰাকৈ নিজৰ আৰু ঘৰখনৰ শ্ৰম আৰু প্ৰতিপালনে পোন্ধৰ হাজাৰ টকা আয় হয় । যদি কৃষকজনে আৰু অলপ মনোযোগ আৰু বিজ্ঞান সন্মতভাৱে প্ৰতিপালন কৰে, সাৰ-গোবৰ দিয়ে, পোক-বেমাৰৰ সঠিক নিৰাময়ৰ ব্যৱস্থা লয় তেতিয়া বছৰেকত উপাৰ্জন চৌব্বিশ- পঁচিশ হেজাৰ টকালৈ বাঢ়িব । ইয়াৰ বাবে কল, নেমু, তামোল-নাৰিকল আদি গছত নিয়মিত সাৰ-গোবৰ দিয়ে বিশেষকৈ গোবৰ-জাবৰ-পচনসাৰ দি প্ৰয়োগ কৰে আৰু ইয়াৰ বাবে বাৰীত দুটা পচনসাৰৰ গাঁত তৈয়াৰ কৰি ল’ব লাগিব । শাকনি বাৰীডৰাত গোবৰ বা কেঁচুসাৰ বা সেউজসাৰ দিব লাগে । কেঁচুসাৰত শস্যৰ বাবে প্ৰয়োজনীয় খাদ্য গোবৰতকৈ বেছি থাকে । কেঁচুসাৰৰ এটা সৰু ব্যৱস্থা কৰি ল’ব পাৰিলে বৰ ভাল হয় । শাকনি বাৰী, পাকঘৰ আৰু বাৰীৰ অন্য গছ-গছনিৰ পৰা ওলোৱা পেলনীয়া জৈৱিক পদাৰ্থসমূহ সৰু  ৰুকৈ কাটি পচন সাৰৰ গাঁতত পেলাই তাত মাজে  সময়ে গোবৰ দি থাকিলে ভাল পচন সাৰ উৎপাদন হ’ব । প্ৰয়োজন সাপেক্ষে কিছুমান শস্যত যেনে তামোল, নাৰিকল, মধুৰী, লিচু আদিত গোবৰৰ লগত ৰাসায়নিক সাৰ প্ৰয়োগ কৰিলে উৎপাদন দুই-তিনি গুণ বৃদ্ধি পাব । বাৰীখনৰ পৰা উৎপাদন আৰু উপাৰ্জন বঢ়োৱাটো মুখ্য উদ্দেশ্য হোৱাৰ বাহিৰেও ঘৰৰ চৌহদৰ সৌন্দৰ্য অটুট ৰখাৰ বাবে ঘৰৰ  সন্মুখত এখন ধুনীয়া ফুলনি পাতি ল’ব লাগে, যাতে কাম কৰি ভাগৰ লাগিলে ফুলৰ বাগানখন চাই ভাগৰ আৰু ক্লান্তি দূৰ কৰিব পাৰে ।
লেখক :- ড° ৰাজেন্দ্ৰ প্ৰসাদ দাস
উৎস :- দৈনিক জনমভূমি




চিত্ৰনলা এবিধ বহুবৰ্ষীয় ঘাঁহ। চিত্ৰনলা ঘাঁহৰ উপৰি তেল, সুগন্ধি, এৰ’লাথেৰাপী, পোক-পতংগ আৰু মহ-ডাহৰ প্ৰতিৰোধক হিচাপে প্ৰধানত: ব্যৱহৃত হৈ আহিছে। শ্ৰীলংকা, ভাৰত, ব্ৰক্ষ্মদেশ, ইণ্ডোনেছিয়া আৰু জাভা দেশত চিত্ৰনলাৰ ব্যৱসায়িক দৃষ্টিত খেতি কৰা হয়। উত্তৰ-পূব ভাৰতত চিত্ৰনলাৰ খেতি অতি উন্নতমানৰ হয়। চিত্ৰনলা ঘাঁহ সেউজীয়া গুচ্ছমূল জাতীয়, সমান্তৰাল সিৰা বিন্যাস। ই ওখই ৬ ফুট পৰ্য্যন্ত হয়। ই যিকোনো জলবায়ুতে গজালি মেলে আৰু ইয়াৰ খেতিবিধ সহজে কৰিব পাৰি। উত্তৰাঞ্চলৰ জলবায়ু মণ্ডলত মানুহে সাধাৰণতে পাত্ৰত গজালি মেলিব দি ইয়াৰ খেতি কৰে। ঘৰৰ চৌহদৰ অন্তৰভাগ আৰু কোঠাৰ ভিতৰত ইয়াক ৰাখি পৰিৱেশ নিকা কৰা, সুগন্ধি পৰিৱেশৰ সৃষ্টি কৰা আদি কামত ব্যৱহাৰ কৰা হয়। চিত্ৰনলাৰ তেল সুগন্ধি হিচাপে ব্যৱহাৰ কৰাৰ উপৰি কেতবোৰ দেশত খাদ্য, সু-স্বাদু কৰাৰ বাবেও ইয়াৰ ব্যৱহাৰ কৰা হয়।
সেয়ে চিত্ৰনলাৰ অৰ্থনৈতিক গুৰুত্ব অধিক। অসমত চিত্ৰনলাৰ খেতি ইয়াক এক থলুৱা উদ্যোগ হিচাপে গঢ়ি তোলাৰ সম্ভাৱনা আছে। ৰাজ্যৰ পতিত ভূমিবোৰত আত্মসহায়ক গোট, স্বেচ্ছাসেৱী সংস্থাবোৰে চিত্ৰনলাৰ খেতি কৰি এক গ্ৰাম্য উদ্যোগ গঢ়ি তোলাৰো অৱকাশ আছে।
১৯৯০ চন মানত তামুলপুৰৰ বিধায়ক দেৰহাগ্ৰা মুছাহাৰীয়ে তেতিয়াৰ অবিভক্ত নলবাৰী জিলাৰ জিলা গ্ৰামোন্নয়ন প্ৰাধিকাৰীসকলৰ জৰিয়তে বৰলীয়াপাৰাত উদাংশ্ৰী নামৰ আত্মসহায়ক গোট খুলি বৰলীয়া নদীৰ চাপৰিত প্ৰায় ৩০ বিঘা মাটিত চিত্ৰনলাৰ খেতি কৰিছিল। মুছাহাৰীয়ে এটা ক্ষুদ্ৰ উদ্যোগ স্থাপন কৰি তাতে চিত্ৰনলাৰ পাতবোৰ পানীত গৰম কৰি উতলাই ৰস উলিয়াই তাক পুনৰ শোধন কৰি চিত্ৰনলা তেল নিষ্কাসন কৰিছিল। এই উদ্যোগটো স্থাপন কৰি আত্মসহায়ক গোটটোৱে বৰলীয়া পাৰৰ প্ৰায় কুৰিজন কৃষকক সংস্থাপন দিছিল। চিত্ৰনলা উদ্যোগৰ পৰা তেল যোগান ধৰি আত্মসহায়ক গোটটো বহু পৰিমাণে লাভান্বিত হ’ব পাৰিছিল। এনেদৰে ৫-৬ বছৰ চিত্ৰনলাৰ খেতি কৰাৰ পিছত কিন্তু অজ্ঞাত কাৰণত উদাংশ্ৰীৰ এই চিত্ৰনলাৰ খেতি বন্ধ হৈ পৰে।
উৎস: দৈনিক অসম।
 









পূৰ্ণাঙ্গ একোজোপা চেগুণ গছৰ গুড়িৰ ফটো



চেগুণ ওখই প্ৰায় ২০ ৰ পৰা ৩০, ৪০ প্ৰৰ্য্যন্ত হোৱা দেখা যায়। শীতৰ দিনত এই গছৰ বুঢ়া পাতবোৰ সৰি ডালবোৰ উদং হৈ পৰে আৰু বসন্তৰ আগমনৰ লগে লগে পুনৰ কুঁহিপাত মেলা দেখা যায়। এনে গছ সাধাৰণতে বালিয়া মাটি আৰু পলসুৱা আলতীয়া মাটিত স্বাস্থ্যবান হয়। ওখ পাহাৰীয়া এঢলীয়া অঞ্চলত এই গছ ৰোপন কৰিব পাৰিলে সু-ফল পোৱা যায়।
নতুন পুলিৰ বাবে গুটি সংগ্ৰহ




চেগুণ গছৰ শুকান গুটি



চেগুণ গছৰ গুটি সাধাৰণতে নবেম্বৰ-ডিচেম্বৰ মাহত পুৰঠ হয়। নিৰোগী গছৰ পৰা সংগ্ৰহ কৰা গুটিবোৰ মাটিত এটা ডাঙৰ গাত কৰি, গুটিবোৰৰ তলত আৰু ওপৰত শুকান গোৱৰ মিহলি জাৱৰ ভালকৈ দি গাতটোৰ মুখখন ভালকৈ বন্ধ কৰিব লাগে। নিয়মিত ভাবে পানী গুটিবোৰত দিবলৈ এটি চিদ্ৰ ৰাখিব লাগে যাতে গুটিবোৰ জীপাল হৈ থাকে। এইদৰে ১৫, ১৬ দিন মান ৰাখি গুটিবোৰ গাতৰ পৰা উলিয়াই আনি মুকলি মাটিত সিচিব পাৰি।
নাইবা, নিৰোগী চেগুণ গছৰ পৰা সংগ্ৰহ কৰা গুটি মাজৰ ভালৰো ভাল গুটি বাচি বাচি মৰাপাটৰ বস্তাত ভৰাই গুটি ৩ দিনমান পানীত তিয়াই ৰাখিব লাগে। এনেকৈ চাৰিদিনৰ দিনা গুটিবোৰ মুকলি ঠাইত দুদিনমান ৰ’দত শুকুৱাই পুনৰ একেধৰণে বস্তাত ভৰাই আকৌ এদিনৰ বাবে পানীত তিয়াই ৰাখিব লাগে। এনেকৈ ৩, ৪ বাৰমান কৰিব লাগে। এনে পদ্ধতিৰেহে গুটিবোৰ ৰোপন কৰিবৰ বাবে সাজু কৰিব লাগে, অন্যৰ্থা গুটিবোৰ বহুদিনলৈ নগজাকৈ থাকিব বা সুপ্ত অৱস্থাত থাকিব পাৰে। এনেদৰে সাজু কৰা চেগুণৰ গুটিবোৰ লগে লগেই ৰুব নালাগে। গুটিবোৰ পুৰণি হবলৈ এবছৰমান মুকলিকৈ বতাহ পোৱাকৈ ৰাখিব লাগে। গুটিবোৰ পুৰণি হলে মুকলি মাটি এডৰাত বা ওখ এঢলীয়া ঠাই সিচিব লাগে।
শিপাৰ পৰা পুলি উৎপাদন
এই পদ্ধতিত পুৰঠ নিৰোগী পৈনত চেগুণ গছৰ পৰা শিপাৰ কিছু অংশ অনুমানিক ৮-১০ ইঞ্চিমান জোখৈ কাটিব লাগে। এতিয়া টুকুৰা শিপাৰ টুকুৰাবোৰ পলসুৱা চহোৱা ওখ ঠাইত প্ৰায় ৩-৪ ইঞ্চিমান পোত যোৱাকৈ মাটিত খুচি খুচি ৰুব লাগে। পাৰিলে মাটিত ৰোৱা শিপাবোৰৰ কাষে কাষে শুকান গোৱৰ চতিয়াই দিব লাগে। এনেকৈ ৰোৱা শিপাৰ টুকুৰাবোৰৰ ওপৰত কমেও ২০-২৫ দিন মান নিয়মিত ভাবে পুৱা গধূলি পানী যোগান ধৰিব লাগে। এই সময়খিনত শিপাৰ টুকুৰাবোৰ লৰিবলৈ দিব নালাগে বা ঠাই সলাব নালাগে। এনেকৈ প্ৰায় এমাহ মানৰ পিছত দেখা যাব যে সেইবোৰৰ মূৰত কোঁহপাত মেলিছে। কোঁহপাতবোৰ অলপ ডাঙৰ হবলৈ দিব লাগে, যাতে পাত ডাঙৰ হোৱাৰ লগে লগে নতুন শিপায়েও কিছু পৰিমানে মাটিত চানি ধৰে। তাৰ পিছত এটা এটাকৈ পাত, শিপা অহা ডালবোৰ ৩ মিটাৰ মানৰ দুৰে দুৰে ৰোপন কৰিব পাৰি। নাইবা ব্যৱসায়িক ভিত্তিত পলিথিনৰ বেগত মাটিৰে সৈত্যে ভৰাই বিক্ৰিৰ বাবে বজাৰলৈ উলিয়াই উপযুক্ত মূল্য আহৰণ কৰিব পাৰি।

ৰোপন কৰাৰ বাবে প্ৰস্তুত কৰা চেগুণ গছৰ শিপা
এইদৰে ৰোপন কৰা পুলিবোৰৰ গুৰিত ভালকৈ মাটি চপাই দিব লাগে আৰু নিয়মিত ভাবে পানীৰ যোগান ধৰিব পাৰিলে ভাল। চেগুণ গছ খুব ধীৰগতিৰে বৃদ্ধি হয় সেয়ে পুলিবোৰ প্ৰায় ১ বছৰ মানৰ ভিতৰত ১-২ মিটাৰমান হোৱাৰ পিছত পুলিবোৰৰ তলৰ ফালৰ পাতবোৰ এটা দুটাকৈ চিঙি দিব লাগে যাতে পুলিবোৰে সোনকালে নতুন কোঁহপাত মেলিব পাৰে। এনে কৰিলে পুলিবোৰৰ বৃদ্ধিও খৰকটীয়া হোৱা দেখা যায়।
চেগুণ কাঠৰ ব্যৱহাৰ

এটি চেগুণ গছৰ পুলি
মূল্যবান আৰু টান কাঠ হিচাবে চেগুন কাঠ ঘৰুৱা আঁচবাব যেনে চুফা, টেবুল, শোভাবৰ্দ্ধক, জাহাজৰ কেবিন,বন্দুকৰ নাল আদি বিভিন্ন কামত ব্যৱহাৰ কৰা হয়। চেগুণ কাঠৰ বজাৰত সুকীয়া স্থান দখল কৰিবলৈ সক্ষম হৈছে। ব্যৱসায়িক ভিত্তিত চেগুণ কাঠৰ ব্যৱসায় জীবিকা হিচাবে গ্ৰহণ কৰিব পাৰি বা লাভৱান হ’ব পাৰি।
লিখক: নিতুল বৰা।





অসমৰ জলবায়ুৰ বাবে উপযোগী বিভিন্ন অধিক উৎপাদনক্ষম জাতৰ ঘাঁহৰ ভিতৰত চেৰেতীয়া ঘাঁহও এক উৎপাদনক্ষম ঘাঁহ। যদিও এই ঘাঁহ অসমৰ মাটিত খেতিৰ বাবে অন্তৰ্ভূক্ত কৰা বৰ বেচি বছৰ হোৱা নাই তথাপিও বিভিন্ন প্ৰদৰ্শনমূলক খেতি আৰু গৱেষনা লস্ক তথ্যপাতিৰ দ্বাৰা অসমৰ মাটিৰ বাবে উপযুক্ত বুলি প্ৰমাণিত হৈছে আৰু সেয়েহে বিভিন্ন অঞ্চলৰ কৃষকে এই খেতিৰ প্ৰতি আগ্ৰহী হোৱা দেখা হৈছে।
চেতেৰীয়া ঘাঁহৰ জাত: কাজুন গোলা আৰু নন্দী
মাটিৰ উপযুক্ততা
যিকোনো ওখ মাটিতে এই খেতি হয় যদিও একেবাৰে নিশকটীয়া সাৰ নোহোৱা মাটিত গছ বাঢ়িব নোৱাৰিব। সেয়েহে পানী জমা নোহোৱা যথেষ্ট সাৰুৱা মাটি এই খেতি বাবে উপযোগী।
আগৰ প্ৰয়োজনীয়তা : শিপা ওলোৱা সৰু সৰু টুকুৰাৰ প্ৰায় ৫০০০ আগ এবিঘা মাটিৰ বাবে প্ৰয়োজন হ’ব।
ৰোৱাৰ সময়
বাৰিষাৰ আৰস্কনিতে অৰ্থাৎ মাটিত যথেষ্ট জীপ থকাৰ সময় এপ্ৰিল মাহৰ পৰা জুন মাহলৈ এই খেতি কৰাৰ বাবে উপযুক্ত।
ৰোৱাৰ দূৰত্ব : শাৰীৰ পৰা শাৰীলৈ ৫০ চেঃ মিঃ আৰু পুলিৰ পৰা পুলিলৈ ৫০ চেঃ মিঃ।
সাৰ যোগান ব্যৱস্থা
কেৱল পচন সাৰ বা গোবৰ যোগান ধৰি খেতি কৰিব পাৰিলে অতি উপযুক্ত। বিঘাই প্ৰতি ৭ কুইণ্টল পচন সাৰেই যথেষ্ট।
তথাপিও ৰাসায়নিক সাৰও প্ৰয়োজন সাপেক্ষে তলত দিয়া হাৰত প্ৰয়োগ কৰিব পাৰে।
সাৰ                   পৰিমাণ (বিঘাই প্ৰতি)
ইউৰীয়া                  ৩৫ কিঃ
একক চুপাৰ ফচফেঅট         ৪৪ কিঃ
মিঃ অৱ পটাছ              ৭ কিঃ
উপৰত উল্লেখিত ৩৫ কিঃ ইউৰীয়া ১১ কিঃ পুলিৰোৱাৰ আগতে মাটিত প্ৰয়োগ কৰি মিহলাই লব। বাকী থকা সাৰ খিনি প্ৰতি বাৰ কটাৰ পিচত ৯ কিঃ কৈ প্ৰয়োগ কৰিব। সমুদায় ফচপৰাচ আৰু পটাচ সাৰ খিনি প্ৰথম বাৰ ঘাঁহ কটাৰ পিচতে প্ৰয়োগ কৰিব। কেচুসাৰ প্ৰয়োগ কৰিলে এবিঘাৰ বাবে ৩০০ কিঃ ৰ প্ৰয়োজন হ’ব।
কটাৰ সময়
ৰোৱাৰ পিছত গছ বাঢ়িবৰ বাবে কিছুসময় লাগে। সেয়েহে ৰোৱাৰ পিছত প্ৰথমবাৰ ৬০-৬৫ দিনৰ পিচতে কাটিব লাগে। তাৰ পিচৰ কেইবাৰ ৪৫-৬০ দিনৰ অন্তৰে অন্তৰে কাটিব পাৰি। মাটিৰ উৰ্বৰতাৰ ওপৰত নিৰ্ভৰ কৰি শীতকাল পৰ্যন্ত কেইবাৰ কাটিব নিদ্বাৰণ কৰিব পৰা হয়।
বনবাত নিয়ন্ত্ৰণ
ৰোৱাৰ ৩০-৩৫ দিনত এবাৰ পাতলীয়াকৈ কোৰ মাৰি দিব যাতে উঠি অহা বনবাতবোৰ মৰি যায়। তাৰপিছত প্ৰতেকবাৰ ঘাঁহগছ কাটোতে লগতে বনবাত নিৰাই দিব।
পানী যোগান
ৰোৱাৰ পিছতে খৰাং পৰিস্থিতি হলে গছৰ শিপা নষ্ট হৈ গছ বাঢ়িব নোৱাৰিব। সেয়েহে শুকান অৱস্থা দেখিলে পানীযোগানৰ ব্যৱস্থা কৰিব। পিছত বৰষুণ হলে গছ নিজে নিজে বাঢ়িব।
লিখক: ড০ মোক্ষদা প্ৰসাদ বৰঠাকুৰ।




কাঠফুলা খেতি কি

কাঠফুলা এবিধ পুষ্টিকৰ ভেঁকুৰ। কাঠফুলাত যথেষ্ট পৰিমাণৰ প্ৰ’টিন বা মাংসসাৰ, ভিটামিন আৰু আঁহ জাতীয় পদাৰ্থ থাকে। কাঠফুলা ঔষধি গুণযুক্ত হয়। সেয়েহে কাঠফুলাক বগা পাচলি বা অস্থিহীন নিৰাময় মাংস বুলি ক’ব পাৰি। পৰিপুষ্টি তথা ঔষধি গুণৰ ওপৰত ভিত্ত কৰি বৰ্তমান বিশ্বৰ প্ৰায় ১০০খন দেশত বছৰি প্ৰায় ৫ নিযুত টন কাঠফুলা উৎপাদিত হয়। এই পৰিমাণ সম্প্ৰতি বৃদ্ধি পাব লাগিছে। বৈজ্ঞানিক পদ্ধতিৰে যেকেইবিধ কাঠফুলাৰ খেতি কৰিব পাৰি, তাৰ ভিতৰত অয়ষ্টাৰ কাঠফুলা অন্যতম। অয়ষ্টাৰ কাঠফুলাৰ বৈজ্ঞানিক নাম ‘প্লুইৰ’টাছ প্ৰজাতি’(Pleurotus spp.) বোলা হয়। বাহ্যিক দৃষ্টিত এই কাঠফুলা দেখিবলৈ এবিধ সামুদ্ৰিক শামুকৰ খোলাৰ দৰে। সেই বাবেই ইয়াক অয়ষ্টাৰ কাঠফুলা(Oyster Mushroom) বোলা হয়। প্ৰায় ২০ বিধ অয়ষ্টাৰ কাঠফুলাৰ খেতি কৰিব পাৰি। অয়ষ্টাৰ কাঠফুলা উৎপাদনৰ বাবে ১৫-৩০ ডিগ্ৰী ছেন্টিগ্ৰেড আৰু আপেক্ষিক আৰ্দ্ৰতা ৭০-৮০ শতাংশ হোৱা উচিত।
খুমটাইৰ সমীপৰ বুটলিখুৱা গাঁৱত কেইজনমান উদ্যমী কৃষকৰ হতুৱাই বৈজ্ঞানিক পদ্ধতিত অয়ষ্টাৰ কাঠফুলাৰ খেতি কৰিবলৈ আগবাঢ়ি থমকি ৰ’ব লগা হৈছিল। কিয়নো, বনে-জংঘলে জধে-মধে গজা বিষাক্ত কাঠফুলা ভক্ষণ কৰি অঞ্চলটোৰ বহুকেইজন পুৰুষ-মহিলাই ইতিমধ্যে প্ৰাণ হেৰুৱাব লগা হৈছিল। সেয়ে বৈজ্ঞানিক ভিত্তিত স্বীকৃতিপ্ৰাপ্ত সংস্থাৰপৰা সংগ্ৰহ কৰা কাঠফুলাৰ বীজ বা স্পন যে নিৰাপদ, সেয়া পতিয়ন নিয়াবৰ বাবে প্ৰশিক্ষণৰ আয়োজন কৰিব লগা হৈছিল। অৱষ্টাৰ কাঠফুলা খেতিৰ সুবিধাসমূহ হৈছে-

অসমৰ জলবায়ু অয়ষ্টাৰ কাঠফুলা খেতিৰ বাবে অনুকূল

অয়ষ্টাৰ কাঠফুলাৰ উৎপাদন পদ্ধতি যথেষ্ট সহজ আৰু কম মূলধনেৰে ইয়াৰ খেতি আৰম্ভ কৰিব পাৰি,
বেলেগ বেলেগ প্ৰজাতিৰ অয়ষ্টাৰ কাঠফুলাই বেলেগ বেলেগ উষ্ণতা সহ্য কৰিব পাৰে। ইয়াৰ ভিতৰত প্লুইৰ’টাছ অষ্টিয়েটাছে ১২-২০ ডিগ্ৰী ছেন্টিগ্ৰেড, প্লুইৰ’টাছ এবেলনাচে ২২-২৮ ডিগ্ৰী ছেন্টিগ্ৰেড উষ্ণতা সহ্য কৰিব পাৰে,
এমাহত এক কিলোগ্ৰাম শুকান খেৰৰপৰা প্ৰায় ৫০০-৮০০ গ্ৰাম সতেজ কাঠফুলা পাব পাৰি,
শুকুৱাই এই কাঠফুলা বহুদিনলৈ সংৰক্ষণ কৰিব পাৰি।

এই কথাখিনি উপস্থিত প্ৰশিক্ষাৰ্থীসকলক বুজোৱা হয় আৰু প্ৰশিক্ষণৰ অন্তত কেইজনমান কৃষকে এই বগা অস্থিহীন নিৰামিষ মাংসক ঘৰতে উৎপাদন কৰিবলৈ আগবাঢ়ি আহে।
অয়ষ্টাৰ কাঠফুলাৰ খেতি আৰম্ভ কৰিবলৈ গৈ প্ৰথমে প্ৰয়োজন হোৱা সামগ্ৰীসমূহ হ’ল- ডাম বা বহল কেৰাহী এটা, স্পন বা অয়ষ্টাৰ কাঠফুলাৰ বীজ, ৪০ ছেন্টিমিটাৰ*৬০ ছেন্টিমিটাৰ জোখৰ পলিথিন বেগ, ১১ ফুট*১২ ফুট জোখৰ উৎপাদন কক্ষ এটা, কাচি, বাল্টি আৰু মগ এটা আৰু উৎপাদন কক্ষত কাঠফুলাৰ টোপোলাবোৰত পানী ছটিয়াবলৈ এটা সৰু স্প্ৰে’ মেচিন।
অয়ষ্টাৰ কাঠফুলাৰ কৃষি পদ্ধতি:
 

চোকা দা বা কাচিৰে সতেজ হালধীয়া ভেঁকুৰ বা আন বীজাণুৰদ্বাৰা সংক্ৰমিত নোহোৱা শালিধানৰ খেৰ ৫ ছেন্টিমিটাৰ জোখত সৰু সৰুকৈ কাটি ল’ব লাগে। কাঠফুলা উৎপাদনৰ বাবে ১৪ টা টোপোলা তৈয়াৰ কৰিবৰ বাবে ১৪ কিলোগ্ৰাম শুকান খেৰৰ প্ৰয়োজন হয়।
কটা খেৰখিনি ড্ৰামত পানী ভৰাই ৬-৮ ঘন্টালৈ তিয়াই ৰাখিব লাগে।
প্ৰায় ৮৫ ডিগ্ৰী ছেন্টিগ্ৰেড উত্তাপত তিওৱা খেৰখিনি ৩০ মিনিটৰ বাবে উতলাব লাগে।
উতলা পানীৰপৰা খেৰখিনি টুকি দ্বিতীয়ভাগ খেৰ সিজোৱাৰ ব্যৱস্থা কৰিব পাৰি। মন কৰিবলগীয়া যে ১ কিলোগ্ৰাম শুকান খেৰ সিজোৱাৰ পিছত প্ৰায় ৩ কিলোগ্ৰাম হৈ পৰে। সিজোৱাৰ পিছত খেৰখিনি ঠাণ্ডা হ’বলৈ চাফা মজিয়াত মেলি দিব লাগে।
অতিৰিক্ত পানীভাগ চেপি উলিয়াব লাগে(হাতেৰে চেপিলে পানী টোপ টোপকৈ নিগৰিব নালাগে)।
পলিথিন বেগটোত সৰু সৰু ফুটা কৰিব লাগে, যাতে টোপোলা বন্ধাৰ পিছত কাঠফুলাৰ অনুসূত্ৰ বঢ়াৰ বাবে প্ৰয়োজনীয় বায়ুৰ চলাচল সুচল হয়।
অয়ষ্টাৰ কাঠফুলাৰ বীজখিনি ফহফহীয়াকৈ ভাঙি ল’ব লাগে। উল্লেখ্য যে একোটা টোপোলাত ১০০ গ্ৰাম বীজৰ প্ৰয়োজন হয়। এইখিনিক ৩০ গ্ৰাম আৰু ৪০ গ্ৰাম হিচাপত ভগাই ল’ব লাগে।
বেগত ৪-৫ ইঞ্চি ডাঠকৈ খেৰৰ প্ৰথম তৰপ দিব লাগে।
আকৌ খেৰৰ তৰপ দি তাৰ ওপৰত ৩০ গ্ৰাম বীজ আৰু তাৰ পিছত পুনৰ খেৰৰ তৰপ দি এইবাৰ ৪০ গ্ৰাম বীজ ছটিয়াই শেষৰ তৰপত খেৰ সুমুৱাই বেগৰ মুখখন বান্ধি দিব লাগে। আন্ধাৰ কক্ষৰ অভাৱত এটা কোঠাত বেঞ্চত টোপোলাবোৰ ৰাখি ক’লা কাপোৰেৰে ঢাকি থ’লেও হয়।
কাঠফুলাৰ ভেঁকুৰৰ অনুসূত্ৰই টোপোলাবোৰ আৱৰি ধৰাৰ পিছত পলিথিন বেগবোৰ খুলি টোপোলাবোৰ ওলোটাকৈ মানে বেছি বীজ দিয়া অংশ ওপৰফাল হোৱাকৈ উৎপাদন কক্ষত ৰাখিব লাগে আৰু পুৱা-গধূলি দুবাৰকৈ পানী ছটিয়াব লাগে।
এসপ্তাহৰ পিছত পূৰঠ কাঠফুলা প্ৰথমবাৰৰ বাবে ছিঙিব পৰা হয়।
এসপ্তাহৰ অন্তৰে অন্তৰে দুবাৰ বা তিনিবাৰলৈ কাঠফুলা চপাব পৰা যায়।
তিনিবাৰ ছিঙিলে একোটা টোপোলাৰপৰা ক্ৰমান্বয়ে প্ৰায় ৫০০ গ্ৰাম, ৩০০ গ্ৰাম আৰু ২০০ গ্ৰাম সতেজ কাঠফুলা চপাব পৰা যায়।

কাঠফুলাৰ জীৱনকাল অতি চুটি। চপোৱাৰ লগে লগে ইয়াক ব্যৱহাৰ কৰিব লাগে। অৱশ্যে, ওপৰঞ্চি কাঠফুলাখিনি সংৰক্ষণ কৰিব পাৰি।
শীতকালত কাগজৰ ঠোঙাত কাঠফুলা ভৰাই তিনিদিনলৈ সংৰক্ষণ কৰিব পাৰি। অৱশ্যে গৰমকালি এনেদৰে ১২ ঘন্টামানলৈহে সংৰক্ষণ কৰিব পাৰি। ৰেফ্ৰিজাৰেটৰত সতেজ কাঠফুলাক প্ৰায় এপষেক পৰ্যন্ত সংৰক্ষণ কৰিব পাৰি। তদুপৰি প্ৰতি লিটাৰ পানীত ১০০-১৫০ গ্ৰাম নিমখ মিহলাই এনে দ্ৰৱণত কাঠফুলা ডুবাই ৰাখি এসপ্তাস পৰ্যন্ত সংৰক্ষণ কৰিব পাৰি।
উৎস:ৰুদ্ৰ নাৰায়ণ বৰকাকতি(দৈনিক অসম)



ফলমূল শস্যই হওক বা শাক-পাচলিৰ খেতিয়েই হওক , বিভিন্ন ঋতুত বিভিন্ন সঁচ ৰোপণ কৰা হয় বা বিভিন্ন ফলমূল বা পাচলি উপলব্ধ হয় । এই শস্যবোৰৰ কিছুমানৰ চাহিদা বেছি আৰু গোটেই বছৰ জুৰি বিভিন্ন বৈজ্ঞানিক পদ্ধতিৰে উৎপন্ন কৰি বজাৰত বিক্ৰী কৰা হয় আৰু ইয়াৰ মূল্যও বেছি হয় বাবে ইহঁতক বেছি মূল্যৰ শস্য বুলি ধৰা হয় । বেছি মূল্যৰ ফলমূল শস্যবোৰৰ ভিতৰত ষ্ট্ৰবেৰী ফলক সহজে ধৰা হয় ।
ষ্ট্ৰবেৰী এবিধ কোমল দেহী, মনোমোহা বহুবৰ্ষজীৱী ফল । ই এবিধ সুস্বাদু আৰু পুষ্টিকৰ পাচলি । এই কোমল আৰু ৰসাল ফলটোত ভিটামিন ‘ক’ আৰু ‘গ’ থকাৰ উপৰি কেলচিয়াম, ফচফৰাছ, পটাচিয়াম আদি খনিজ লবণেৰে সমৃদ্ধ । কথিত আছে যে ষ্ট্ৰবেৰীৰ খেতি কৰোঁতে কোমল ফলবোৰ অৰ্থাৎ বেৰীবোৰ মাটিৰ উপৰি ভাগতে পৰি থাকে (যিহেতুকে গছজোপা বৰ চাপৰ, প্ৰায় এফুট ওখ) আৰু মাটিৰ সংস্পৰ্শত থাকি ফলবোৰ নষ্ট নহ’বৰ বাবে মাটিৰ উপৰি ভাগত গছৰ গুৰিত ধানৰ নৰা বা ঘেঁহুৰ ঠাৰি, বা খেৰ , কণী ধানৰ বা ওট আদিৰ নৰা অৰ্থাৎ ষ্ট্ৰবোৰ পাৰি দিয়া বাবে এই বেৰী আকাৰৰ ফলবোৰক ষ্ট্ৰবেৰী বোলা হয় ।
ষ্ট্ৰবেৰী খেতিৰ বাবে বালিয়া, পলসুৱা মাটিৰ আৱশ্যক । পাতলীয়া মাটিতকৈ পানী শোষণ কৰিব পৰা অধিক জৈৱিক পদাৰ্থ থকা মধ্যমীয়া পলসুৱা মাটি বেছি প্ৰশস্ত । যিবিলাক মাটিত আগতে বিলাহী, বেঙেনা, জলকীয়া, আলু আদিৰ খেতি কৰিছে তেনে মাটি ইয়াৰ বাবে প্ৰশস্ত নহয় ।
মাটি আৰু জলবায়ুৰ ওপৰত নিৰ্ভৰ কৰি অসমকে ধৰি উত্তৰ পূব অঞ্চলত খেতি কৰিব পৰা সঁচবিলাক হৈছে- কামৰাজা, ছুইট বালি, চান্দালাৰ ইলিষ্টা, ফেয়াৰ ফক্স, অফ্ৰা, ব্লেকমোৰ, দগলাছ ইত্যাদি ।
ষ্ট্ৰবেৰীৰ ৰোপণ সামগ্ৰীবোৰ হৈছে ৰাণাৰ আৰু ৰাণাৰবোৰ হৈছে মূল গছজোপাৰ গুৰিয়েদি মাটিৰ সমান্তৰালকৈ বাঢ়ি অহা বগা ঠাৰি আৰু তাৰ গাঠিৰ পৰা শিপা ওলায় । শিপাই মাটিত খামোচ মাৰি ধৰে আৰু নতুন পোখা ওলাই মূল গছ জোপাৰ পৰা সামান্য আঁতৰত এজোপা এজোপা নতুন গছৰ সৃষ্টি হয় । এই নতুন পুলিটোকে ৰাণাৰ বোলে । আৰু ইয়াত যেতিয়া ২-৩ টা নতুনা পাত ওলাব তেতিয়া এই ৰাণাৰটো উঠাই বেলেগে পথাৰত ৰোপণ কৰিব লাগে ।
মূল পথাৰত পুলি ৰোপণ কৰাৰ সময় ঠাই বিশেষে ছেপ্টেম্বৰ মাহৰ পৰা মাৰ্চ মাহলৈ । তথাপি উপযুক্ত সময় অসমৰ সমভূমি অঞ্চলত ছেপ্টেম্বৰ-অক্টোবৰ মাহ অৰ্থাৎ আহিন কাতি মাহ । বৰষুণৰ বতৰত পুলি ৰোপণ কৰিলে বৰষুণৰ পৰা পুলিটো যাতে নষ্ট নহয় তাৰ বাবে সাৱধানতা অৱলম্বন কৰিব লাগে । ঠাই বিশেষে মাঘ-ফাগুন মাহতো পুলি ৰোপণ কৰিব পাৰি । পুলি ৰোপণ কৰোঁতে একোছা ওখ ভেটিত মাটি কঁঠাল ৰোপণ কৰাৰ দৰে ৫০ চে:মি: ব্যৱধানত আৰু ৯০-১০০ চে:মি: শাৰীৰ ব্যৱধানত পুলি ৰোপণ কৰিব লাগে ।
ষ্ট্ৰবেৰী খেতিৰ বাবে মাটিত যথেষ্ট পৰিমাণে পচন সাৰ বা গোবৰ প্ৰয়োগ কৰিব লাগে । সাধাৰণতে পুলি ৰোপণ কৰাৰ আগতে ভেটিবোৰত বিঘাই প্ৰতি ১০-১২ টন গোবৰ, ৫ কি:গ্ৰা: ইউৰিয়া, ৩০ কি:গ্ৰা: একক ছুপাৰ ফছফেট আৰু ৭ কি:গ্ৰা: মিউৰেট অব পটাছ সাৰ প্ৰয়োগ কৰিব লাগে । ষ্ট্ৰবেৰী যিহেতুকে বহুবৰ্ষজীৱী শস্য, গতিকে পাছত প্ৰতিবছৰে (যেতিয়ালৈকে শস্য ফলৱতী হৈ থাকে) অতিৰিক্ত হিচাপে ২ টন গোবৰ, ২০ কি:গ্ৰা: ছুপাৰ ফছফেট আৰু ৫ কি:গ্ৰা: মিউৰেট অব পটাছ সাৰ প্ৰয়োগ কৰিব লাগে । শস্যৰ বেছি উৎপাদন আৰু গুণগত মান বৃদ্ধিৰ বাবে দুই শতাংশ ইউৰিয়া, ০.৫ শতাংশ জিংক ছালফেট, ০.৫ শতাংশ কেলচিয়াম ছালফেট আৰু ০.২ শতাংশ শক্তিৰ বৰিক এচিড গছত ছটিয়াব লাগে ।
অপতৃণ বা বন-বাতৰ প্ৰয়োভৰ ষ্ট্ৰবেৰী খেতিত বৰ বেছি, কাৰণ গছ জোপাৰ আকাৰ সৰু আৰু জোপোহা হোৱা বাবে বন-বাতে গছজোপাক বৰ অনিষ্ট কৰে ।
গতিকে সঘনাই বন-বাতবোৰ সাৱধানে নিৰাই থাকিব লাগে । বন-বাত নিৰোৱা কাৰ্য কমাবলৈ হ’লে গছৰ গুৰিৰ চাৰিওফালে ধানৰ নৰা, খেৰ, ধানৰ ভুচি, কাঠৰগুৰি, সৰিয়হ বা মটৰ মাহৰ গছৰ ঠাৰি বা ক’লা পলিথিন কাপোৰেৰে মাটি ঢাকনি ব্যৱহাৰ কৰিব পাৰে । গছত ফুল ফুলিবলৈ ধৰাৰ আগতে মাটিৰ ঢাকনি বা মালচিং দিয়াৰ ব্যৱস্থা কৰিব লাগে ।
পুলিৰ গুৰিকটা পোক, শুঁৰ পোক, ভূৰ পোকৰ আক্ৰমণৰ পৰা ৰক্ষা পাবলৈ হ’লে মাটি দকৈ চহাব লাগে আৰু মাটিত মালাথিয়ন গুৰি বা সৰিয়হৰ খলিহৈৰ গুৰি প্ৰয়োগ কৰিব লাগে । পাত ঘূৰোৱা, পাত খোৱা পোকৰ বাবে ০.১ শতাংশ শক্তিৰ মালাথিয়ন দৰবৰ মিশ্ৰণ ছটিয়াব লাগে । ফল বিন্ধা পোকৰ নিৰাময়ৰ বাবে ০.০৫ শতাংশ শক্তিৰ ৰগৰ ঔষধ ছটিয়াব লাগে ।
ষ্ট্ৰবেৰী শস্যৰ অনিষ্টকাৰী বেমাৰবোৰ হৈছে- গছ মৰহি যোৱা, ৰোগ, পাউদাৰী মিলদিউ, ৰে’ড ষ্টেল, লিফ স্পট বা পাতত দাগ পৰা বেমাৰ, পাত খহটা পৰা, লিফ ব্লাইট, গ্ৰে মলড ইত্যাদি । যিবিলাক মাটিত আগতে আলু, বিলাহী, বেঙেনা বা জলকীয়া খেতি কৰিলে ভাৰটিচিলিয়াম বেমাৰ হয় । তেনে মাটি ষ্ট্ৰবেৰী খেতিৰ বাবে বাছনি কৰা হয় তেন্তে তেনে মাটি শোধন কৰিব লাগে । পাউদাৰী বেমাৰৰ বাবে ০.২ শতাংশ বেভিষ্টিন ছটিয়াব লাগে, ৰেড ষ্টেল, পাতত দাগ পৰা, পাত খহটা হোৱা আৰু লিফ ব্লাইট বেমাৰৰ বাবে এক শতাংশ শক্তিৰ বৰডো মিশ্ৰণ  ছটিয়াব লাগে ।
গছত যেতিয়া ষ্ট্ৰবেৰী ফলবোৰ ৫০-৭৫ শতাংশ পকিব বা ৰং ধৰিব তেনে ফল দূৰৰ বজাৰৰ বাবে আৰু থলুৱা বজাৰৰ বাবে সম্পূৰ্ণকৈ ৰং ধৰা পকা ফলবোৰ চপাব লাগে । এজোপা গছত গড়ে ২০০-৪০০ গ্ৰাম ফল উৎপাদন দিয়ে ।
লেখক :- ড° ৰাজেন্দ্ৰ প্ৰসাদ দাস
উৎস:- দৈনিক জনমভূমি




অসমত বিভিন্ন প্ৰকাৰৰ পশুধনৰ সংখ্যা আন আন ৰাজ্যৰ তুলনাত যথেষ্ট বেছি। কিন্ত নানা ধৰণৰ কাৰকৰ বাবে, আমাৰ পশুধনৰ উৎপাদকতা যথেষ্ট কম। এইবোৰ কাৰকৰ ভিতৰত পুষ্টিহীনতা এক অন্যতম কাৰক। আমাৰ কৃষক সকলে পশুধন পোহ-পাল কৰে, কিন্ত বৈজ্ঞানিক পদ্ধতি অৱলম্বন নকৰে। পশুধনৰ উপযুক্ত খাদ্য, বিশেষকৈ সেউজীয়া ঘাঁহৰ উৎপাদন চাহিদা অনুপাতে যথেষ্ট কম।
অসমত ওট ঘাঁহৰ সস্কাৱনীয়তা প্ৰত্যশাপূৰ্ণ। এইবিধ ঘাঁহৰ খেতি তুলনামূলত ভাৱে নতুন; ইয়াৰ ঘাঁহৰ খেতি কৰিবলৈ উপযুক্ত সময় হ’ল ‘ৰবি বতৰ’। ওট ঘাঁহৰ খেতি কৰি পশুধনৰ বাবে ‘সেউজীয়া ঘাঁহ’ নাইবা ‘চাইলেজ’(Silage) হিচাবে স্ংৰক্ষণ কৰি বছৰৰ যিকোনো সময়ত পশুখাদ্য হিচাপে ব্যৱহাৰ কৰিব পাৰি। অসমৰ জলবায়ুৰ বাবে উপযুক্ত জাত হ’ল- কেণ্ট(Kent, এইচ জে ১১৪(H J-114), জ’চ-৮২২(Jho 822) আদি।
ওট ঘাঁহৰ খেতি সকলো প্ৰকাৰৰ মাটিত কৰিব পাৰি, অৱশ্যে বালিচহীয়া, সাৰুৱা তথা অতিৰিক্ত পানী নিস্কাষণৰ ব্যৱস্থা থকা মাটিত এই শস্যৰ খেতি ভাল হয়। উপযুক্তভাৱে মিহিকৈ প্ৰস্তত কৰা মাটিত অক্টোবৰ মাহৰ মাজভাগৰ পৰা ডিচেম্বৰ মাহৰ ভিতৰত বীজ সিচিব লাগে। প্ৰতিবিঘা মাটিকালিত ১৩-১৪ কেজি হাৰত বীজবোৰ ২৫-৩০ চেঃ মিঃ ব্যৱধানত বনোৱা সীৰলুত(Farrow) ৪-৫ চেঃ মিঃ গভীৰতাত বীজবোৰ সিচিব লাগে। অৱশ্যে বীজ সিঁচাৰ কেইদিনমান আগতে অৰ্থাৎ শেষৰ বাৰ মাটি চহোৱাৰ সময়ত অনুমোদিত পৰিমাণৰ পচন সাৰ আৰু ৰাসায়নিক সাৰ প্ৰয়োগ কৰিব লাগে। মাটি চহোৱাৰ সময়ত, ৬ কুইণ্টল পচন সাৰ, ৭ কেজি ইউৰীয়া, ১৫ কেজি চুপাৰ ফচফেট আৰু ৪ কেজি পটাচ সাৰ প্ৰয়োগ কৰিব লাগে। আনহাতে, প্ৰথমবাৰ ঘাঁহ কটাৰ (৬০-৭০দিন) পিচত পুনৰ ৪ কেজি ইউৰীয়া সাৰ প্ৰতি বিঘা মাটিত প্ৰয়োগ কৰিব লাগে।
‘ওট’ ঘাঁহৰ খেতি বৰষুণৰ ওপৰত নিৰ্ভৰ কৰিব পাৰি। কিন্ত মাটিডৰা শুকান হ’লে আৰু জলসিঞ্চনৰ ব্যৱস্থা থাকিলে, পানীৰ প্ৰয়োগ বাঞ্চনীয়। এই ঘাঁহৰ খেতিত তিনিবাৰ পানী দিব পাৰি, যেনে, বীজ সিচাৰ পিচত, আটাইতকৈ বেছি পোখা (Maximum tillering) ওলোৱাৰ সময়ত আৰু প্ৰথমবাৰ ঘাঁহ কটাৰ পিচত। তাৰোপৰি, খেতি ডৰাত বন-বাতৰ উপদ্ৰৱ বেছি হ’লে, বীজ সিচাৰ ৩-৪ সপ্তাহত বন-বাত বোৰ নিয়ন্ত্ৰণ কৰিব লাগে। উপযুক্ত ভাৱে শস্যডৰাত কৃষি কাৰ্য্য ব্যৱস্থাপনা কৰিলে ওট ঘাঁহ দুবাৰ কৈ চপাব পাৰি; প্ৰথমবাৰ বীজ সিচাৰ ৬০-৭০ দিনত আৰু দ্বিতীয়বাৰ ঘাঁহ চপোৱাৰ সময় শতকৰা পঞ্চাশ ভাগ ফুল ফুলাৰ সময়ত। ওট ঘাঁহ মাটিৰ পৰা ৮-১০ চেঃ মিঃ ওপৰত কাটিব লাগে।
সস্কাৱনাপূৰ্ণ ওট ঘাঁহৰ খেতি বৈজ্ঞানিক পদ্ধতিৰে কৰিলে অসমত পশুধনৰ খাদ্যভাব যথেষ্ট পৰিমাণে হ্ৰাস কৰিব পাৰি তথা পশুধনৰ পুষ্টিহীনতা নাশ কৰি, উৎপাদনকতা বৃদ্ধিৰ সুযোগ আছে।
লিখক: ড০ নিকুঞ্জ চন্দ্ৰ ডেকা।




গ্ৰাম্য জীৱনত এখন হাট বা বজাৰ সকলোৰে বাবে আগ্ৰহৰ। আশীৰ দশকলৈ অসমত গ্ৰাম্য অৰ্থনীতিৰ মূল আধাৰ আছিল কৃষিকাৰ্যৰ সফলতা। বজাৰবোৰ ৰাষ্টাৰ কাষতে বহিছিল যদিও মানুহ আছিল কম আৰু সামগ্ৰী(ফল-মূল, শাক-পাচলি) আছিল মেটমৰা। গঞাই বোৱাৰী পুৱাতে বিচনা ত্যাগ কৰি আগদিনা গোটাই থোৱা বিক্ৰী কৰিব খোজা সামগ্ৰীবোৰ ভাৰ বান্ধি বজাৰমুৱা হৈছিল। প্ৰায়বোৰ সামগ্ৰীয়ে পৰিমাণ অনুযায়ী এটা এৰা-ধৰা মূল্যত কিনা-বেচা হৈছিল। আজিকালিৰ দৰে তামোল, শাক, ৰঙালাউ, বগৰী, অমৰা, আম, কঁঠাল, অমিতা ইত্যাদি দগা-পাল্লা বা তুলাচনীৰে নুজুখিছিল। প্ৰায়বোৰ পৰিয়ালতে বাঁহ বেটেৰে তৈয়াৰী তুলাচনীও আছিল। আমাৰ ককাৰ তুলাচনীখন আছিল দুখন সৰু ডালা আৰু এডাল বাঁহৰ মিহি মাৰিৰে গঠিত। এফালে ডগা আৰু আনফালে তিল, সৰিয়হ বা ধান তুলি দি মাৰিডাল মাটিৰ সমান্তৰাল হ’লে গ্ৰাহকক বস্তুখিনি মোনাত ভৰাই দিছিল। সেইদৰে ঘৰত কৈ পথোৱা বস্তু আনিবৰ কাৰণে ককাই বেলেগ কৃষকৰ ওচৰ চাপিছিল। আমিও ককাৰ সৈতে হাটলৈ গৈছিলোঁ মাৰ্বলৰ আশাত। বস্তু বেচা-কিনা হৈ যোৱাৰ পিছত আমাৰ ককাৰ সৈতে কেইজনমান বয়সস্থ লোকে ঘূৰণীয়াকৈ বহি মলা/ টাংখু(ধঁপাত)হুপিছিল। তেওঁলোকৰ আলোচনা আছিল একমাত্ৰ দেহৰ ভাৰসা নোহোৱা বিষয়টো আৰু খেতিৰ ভাল-বেয়া। প্ৰায়ভাগ মানুহে( কমেও ১৬ খনমান গাঁৱৰ) তামোল-পাণ, নাৰিকল, জুলীয়া মিঠৈ, তিল, সৰিয়হ, হালধী, টেমুটেডী, কচু ইত্যাদি বজাৰলৈ আনিছিল। 
এই পুৰণি কথাবোৰ এই কাৰণেই অনা হ’ল যে সেই সময়ত বজাৰ কৰা পইচাৰেহে গঞাই নিজ পুত্ৰ-কন্যাক খুৱাইছিল-পিন্ধাইছিল-পঢ়ুৱাইছিল। প্ৰত্যেকজন ছাত্ৰ আৰু ছাত্ৰীয়ে মাক-দেউতাকৰ দুখ-কষ্ট ভালদৰে অনুভৱ কৰিছিল। হাঁহৰ কণী তথা পাৰ আৰু ছাগলী, গৰু, কুকুৰা আদি বিক্ৰী কৰি বতৰত এযোৰ কাপোৰ লৈছিল। এবাৰ আমাৰ এজন বন্ধুৱে মাকে বিক্ৰী কৰিব দিয়া পাঁচ গণ্ডা কণী বজাৰলৈ নিয়াৰ পথত ভাঙি যোৱাত দেউতাকে পইচাৰ অভাৱত বায়েকৰ বাবে ওলোৱা দৰাৰ ঘৰ চাবলৈ যাব নোৱাৰিলে। ফলত বিয়াখন নহ’ল। দেউতাকে খেতিৰ ব্যস্ততাত বজাৰলৈ নি মতা হাঁহ বিক্ৰি কৰিব নোৱাৰা বাবে আমাৰ এজন সমনীয়াই কিতাপ, ফলি কিনিব নোৱাৰি স্কুললৈ অহা নাছিল। সি আৰু কোনোদিন স্কুললৈ নাহিল। বানপানীৰ সৈতে খৰাং বতৰেও কৃষকক যুগে যুগে ধোঁৱা কোঁৱা খুৱাই আহিছিল যদিও তেওঁলোকৰ সপোন সদায় খেতিপথাৰক লৈয়ে ৰচিত হৈছিল। কৃষিপথাৰ আৰু বাৰীবস্তিৰ উত্পাদনেই আছিল জীৱিকাৰ প্ৰধান উপায়। বৰ্তমান সময়ত অসম মুলুকত খিলঞ্জীয়া লোকৰ তুলনাত অইন ভাষাভাষী লোকেৰেহে বজাৰ ঠাহ খাই থাকে। সমবায় ভিত্তিত খেতি কৰা স্ংগঠন অৱশ্যে নথকা নহয়। আমিও বিশ্ববিদ্যালয়ৰ চুড়ান্ত পৰীক্ষা দি গাঁৱৰ সমনীয়াৰ সৈতে আমাৰ দেউতাৰ জন্মভূমি মনাহকুছিৰ কোচতোলাত খেতি কৰিব লৈছিলোঁ। এতিয়াও মনত পেলাই ভাল লাগে যে আমাৰ খেতি চাবলৈ অহা সকলো পুৰুষ-মহিলাকে আমি মোনা ভৰাই শাক-পাচলি দিছিলোঁ। এয়া ১৯৯২-৯৫ চনৰ কথা। হাজোৰ গেৰুৱাস্থিত কৃষি গৱেষণা প্ৰতিষ্ঠানৰ বিষয়া আহি আমাক দিহা-পৰামৰ্শ দিছিল। প্ৰত্যেক সপ্তাহত আমি চাৰিদিন বজাৰলৈ শস্য বেচিব গৈছিলোঁ।
কৃষক ৰাইজৰ স্ংস্কৃতি আৰু পৰম্পৰা ৰক্ষাৰ ভাৰসা হৈছে কৃষিকাৰ্য। খেতি-বাতি ভাল হ’লে উত্সৱ-পাৰ্ৱন উদ্‌যাপনো আনন্দমুখৰ হয়। ধান-মাহ বিক্ৰী কৰা ধনেৰে পত্নী-কন্যাক সূতা কিনি দি কাপোৰ বোৱাই স্ংসাৰৰ জোৰা মৰা মানুহ আজিও আছে। অৱশ্যে নিজ হাতে বোৱা এখন বিহুৱান আলহি-অতিথিক দিব নোৱাৰি মনত বেজাৰ পোৱা পৰিয়াল ক্ৰমান্বয়ে কমি আহিছে। তাঁতশাল স্ংস্কৃতি গঞাৰ বাবে আছিল গৌৰৱ। গোহালি ভৰা গৰু, ধানবনা ঢেঁকী আৰু মানুহ বহা চ’ৰা ঘৰেই আছিল কৃষকৰ গৌৰৱ। হাটত বস্তু-বাহানি বিক্ৰী কৰিব পৰাটোও আছিল সফল কৃষকৰ পৰিচিতি। দিনভৰ খেতিপথাৰৰ কামত ব্যস্ত থকা লোকসকলে সন্ধিয়াপৰত গোঁসাইঘৰত নতুবা কোনোবা মানুহৰ ঘৰৰ চোতালত পুথি পঢ়ি সকলো দুখ-ভাগৰ পাহৰি পেলাইছিল। সেয়ে আমিও শৈশৱ কালতে ৰামায়ণ, মহাভাৰত আৰু ভাগৱতৰ কাহিনীবোৰৰ সম্যক জ্ঞান লাভ কৰিছিলোঁ। ধৰ্মীয় গ্ৰন্থত বৰ্ণিত কাহিনীবোৰত সাধু-সন্তৰ লগতে দেৱ-দেৱীৰ অনেক ৰহস্যঘন দিশ আছে। শাস্ত্ৰ অধ্যয়ণ বা শ্ৰৱণে গঞা কৃষকক শিকাইছিল-নিৰলস প্ৰচেষ্টাৰে জীৱন নিৰ্বাহ কৰা; কিন্তু ফলাফল আশা নকৰিবা। সেয়ে হয়তো বানপানী আৰু খৰাং পৰিস্থিতিতো খেতিপথাৰ শস্য শ্যামলা কৰি তুলিবলৈ তেওঁলোকে মনত সাহস পাইছিল। এনেকুৱাও দেখা যায় যে গোটেই পৰিয়ালটোৱে কৃষিৰ নামত হাড়ভঙা পৰিশ্ৰম কৰে। আমি জানো অসমৰ বহু বৰেণ্য ব্যক্তি সাধাৰণ কৃষকৰ সন্তান। পিতৃ-মাতৃৰ পৰিশ্ৰমক আলম কৰিয়েই এইসকল সন্তানে পৰৱৰ্তী কালত নিজক প্ৰতিষ্ঠা কৰা অনেক লোক আমি লগ পাইছোঁ।
অসম কৃষি প্ৰধান ৰাজ্য বুলি এটি আলংকৰিক সৌন্দৰ্য আছে। সেই সৌন্দৰ্যক অসমীয়া কৃষক-ৰাইজেহে কোনোমতে বৰ্তাই ৰাখিছে। আমাৰ বোধেৰে স্থানীয় কৃষকসকলক তেওঁলোকে বস্তু বেচা-কিনা কৰোতে দালালৰ গ্ৰাসত নপৰে। মধ্যভোগীৰ চক্ৰত পৰি পৰিশ্ৰমৰ মূল্য নোপোৱা কৃষকে বহু সময়ত মনোবলো হেৰুৱাই পেলোৱাৰ উপক্ৰম হয়। গৰু-গাই পুহি স্বালম্বৱী হ’বলৈ কৃষকক সহায় কৰাটো চৰকাৰৰ এক গুৰু দায়িত্বও। গাখীৰ উত্পাদনৰ লগতে জৈৱিক সাৰৰ জোৰা মৰা সুবিধা পাবলৈ গৰু পালন সঁচাকৈ আদৰণীয়। এজন হোজা কৃষকে ৰাসায়নিক সাৰ বা কীটনাশকৰ অপকাৰিতা ভালদৰে অনুধাৱন কৰিব নোৱাৰিবও পাৰে। সেই অপকাৰিতা কৃষি বিভাগৰ ক্ষেত্ৰ বিষয়াই নিশ্চয় কৃষকক অৱগত কৰিব পাৰে। বনৰীয়া শাক-পাচলি গঞা লোকৰ অকল খাদ্যই নহয়, ঔষধ হিচাপেও সেইবোৰক কেঁচা বা ৰন্ধা অৱস্থাত ব্যৱহাৰ কৰে। কৃষক ৰাইজৰ দ খেতিপথাৰবোৰ স্থানীয় মাছৰ বিচৰণস্থলী। দ ঠাইৰ খেতিত অলপ যত্ন কৰিয়েই থলুৱা মাছ পালনৰ দিহা কৰিব পৰা যায়। সেয়ে চৰকাৰে তেনে মাটি কোনো উদ্যোগ-প্ৰতিষ্ঠানক আবণ্টন দিব নালাগে। দ ঠাইবোৰ আছে বাবে তুলনামূলকভাৱে বাম পথাৰৰ খেতি বেছিদিন পানীৰ তলত থাকিব লগা নহয়। ইফালে, খৰাং বতৰত এই দ ঠাইবোৰৰপৰা পানীও খেতিপথাৰত যোগান ধৰিব পাৰি। পানীত হোৱা কলমৌ শাক, হেলেচী, মাতি কাটুৰি, মকুৱা, কচু, খেলুখ, মাখনা আদি কৃষকে নিজে ব্যৱহাৰ কৰাৰ উপৰি হাটলৈ নিব পাৰে। মুঠতে পৰিকল্পিত এখন বজাৰ প্ৰত্যেকজন কৃষকৰে কাম্য। আমি আশা কৰোঁ- অনাগতদিনত কৃষকসকলে নিজৰ উত্পাদিত সকলো সামগ্ৰী বিক্ৰীৰ বাবে ভাল বজাৰ লাভ কৰিব, য’ত কৃষকে পাব প্ৰকৃত মূল্য। কৃষিকৰ্মক জীয়াই ৰখাত হাট বা বজাৰৰ ভূমিকাৰ তুলনা নাই।
লিখক: ড0 দীনেশ কাকতি, দৈনিক অসম




আমাৰ পূৰ্বপুৰূষসকলে মাটিৰ উৰ্বৰতা বৃদ্ধিৰ বাবে বিভিন্ন ধৰণৰ মাহজাতীয় শস্যৰ খেতি কৰিছিল। এই টেমুনাযুক্ত মাহ জাতীয় শস্যৰ খেতি কৰাৰ ধাৰণাৰ পৰাই কৃষি বিজ্ঞানীসকলে ‘জীৱাণুসাৰ’ প্ৰ্স্তুতকৰণৰ চিন্তা-চৰ্চা কৰিবলৈ লৈছিল। ইয়াৰ ফলস্বৰুপে নতুন নতুন উপকাৰী অণুজীৱৰ আৱিষ্কাৰ হৈছে আৰু এইবোৰৰ প্ৰয়োগৰ দ্বাৰা মাটিত নাইট্ৰজেন সাৰ স্ংৰক্ষণ, ফ’ছফৰাছৰ সহজলভ্যতা, পটাছিয়াম আৰু অণুসাৰৰ ধৰাটো সম্ভৱপৰ হৈছে।
জীৱাণুসাৰঃ
জীৱাণুসাৰ হৈছে মাটিত থকা উদ্ভিদৰ উপকাৰী অণুজীৱৰ জীৱিতকোষ আৰু বাহক পদাৰ্থৰ সমষ্টি। অণুজীৱৰ জীৱিত কোষক কিছুমান বাহক পদাৰ্থ, যেনেঃ কয়লাগুৰি, চেলুলজ পাউদাৰ, লিগনাইট, পিট, ছাই আদিৰ লগত মিহলাই জীৱাণুসাৰ প্ৰ্স্তুত কৰা হয়। এই অণুজীৱবিলাক মাটিত শিপাশোধন, বীজশোধন আদি পদ্ধতিৰ দ্বাৰা প্ৰয়োগ কৰা হয়। গছৰ শিপাই প্ৰয়োজনীয় খাদ্যমৌল আহৰণ কৰাত এই অণুজীৱবিলাকে সহায় কৰে।
মাটিৰ উৎপাদিকা শক্তি বৃদ্ধিত জীৱাণুসাৰৰ ভূমিকাঃ

মাটি তথা পৰিবেশৰ ওপৰত কোনো ধৰণৰ প্ৰদূষণ সৃষ্টি নকৰা জীৱাণুসাৰে মাটিৰ উৎপাদিকা শক্তি বৃদ্ধি কৰাৰ লগতে উৎপাদন বৃদ্ধি কৰাত গুৰুত্বপূৰ্ণ ভূমিকা গ্ৰহণ কৰে।
জীৱাণুসাৰৰ প্ৰয়োগে ৰাসায়নিক সাৰৰ প্ৰয়োগ ২৫% ৰ পৰা ৩০% পৰ্য্যন্ত হ্ৰাস কৰি মাটিৰ বহনক্ষম ক্ষমতা অটুট ৰখাত সহায় কৰে। 
জীৱাণুসাৰ প্ৰয়োগে নাইট্ৰ্জেন আৰু ফছ’ফৰাছ গছৰ বাবে সুলভ কৰি তোলে।
জীৱাণুসাৰ যোগানৰ ফলত শস্যৰ উৎপাদন শতকৰা ১৫ৰ পৰা ২৫ ভাগ পৰ্য্যন্ত বৃদ্ধি পায়।
গছৰ বাবে প্ৰয়োজনীয় খাদ্য মৌলবোৰৰ শোষণ তথা পানী ধাৰণ ক্ষমতা বৃদ্ধি পায় আৰু শিপাৰ বৃদ্ধিও বেছি হয়।

কেতবোৰ জীৱাণুসাৰৰ প্ৰয়োগে গছৰ ৰোগ নিয়ন্ত্ৰণত জৈৱনিয়ন্ত্ৰক হিচাপে সহায় কৰাৰ লগতে মাটিৰ অপকাৰী অণুজীৱৰ বৃদ্ধি ৰোধ কৰে। ফলত গছৰ ৰোগ প্ৰতিৰোধ ক্ষমতা বৃদ্ধি পায়।
উৎসঃ উদ্যান শস্য আৰু সংসাধন সঞ্চালকালয়, অসম
 








একেলগে ধান আৰু মাছৰ খেতি 





একেলগে ধান আৰু মাছৰ খেতিৰ বিষয়ে ইয়াত আলোচনা কৰা হৈছে।






ধান 





এই শিতানত বিভিন্ন ধানসমূহৰ সিঁচা পদ্ধতি, প্ৰতিপালন, শস্য ৰক্ষাৰ ব্যৱস্থা, ৰোগ ইত্যাদি বিষয়সমূহৰ বিষয়ে আলোচনা কৰা হৈছে। 






বান অধ্যুষিত অঞ্চলত ব্যাপক বৰোধানৰ খেতি 





বান অধ্যুষিত অঞ্চলত ব্যাপক বৰোধানৰ খেতিৰ বিষয়ে ইয়াত উল্লেখ আছে।







বানপানীৰ পাছত কৰিব পৰা শালিধনৰ খেতি 





বানপানীৰ পাছত কৰিব পৰা শালিধনৰ খেতি






গোলাঘাট জিলাৰ বাবে উপযোগী ধান ভিত্তিক শস্যক্ৰম  





গোলাঘাট জিলাৰ বাবে উপযোগী ধান ভিত্তিক শস্যক্ৰম 






ধানখেতিত জিংকৰ অভাৱঃ প্ৰতিকাৰৰ উপায় 





ধানখেতিত জিংকৰ অভাৱঃ প্ৰতিকাৰৰ উপায়






বায়বীয় ধান 





বায়বীয় ধান






ধানখেতিৰ হাতপুথি 





ধানখেতিৰ হাতপুথি






ধানৰ প্ৰবলীকৰণ পদ্ধতি বা ‘শ্ৰী’ৰ বিষয়ে কিছু কথা 





ধানৰ প্ৰবলীকৰণ পদ্ধতি বা ‘শ্ৰী’ৰ বিষয়ে কিছু কথা






বৰ্ণসংকৰ ধানৰ কৃষি পদ্ধতি 





বৰ্ণসংকৰ ধানৰ কৃষি পদ্ধতি






           
               Next
               2
               items
           
           »
        

1
2




অসমৰ মাটি আৰু জলবায়ু নাৰিকল আৰু তামোল শস্যৰ বাবে অনুকূল যদিও উজনি অসমত মাটিৰ গঠনৰ ওপৰত নিৰ্ভৰ কৰি নাৰিকল, তামোল শস্যতকৈ চাহ শস্য বেছিকৈ কৰা হয়। তথাপি গৃহ থৰ ঘৰত তামোল-নাৰিকলৰ গছ দেখিবলৈ পোৱা যায়।
কিন্তু যোৰহাট জিলাৰ পৰা নামনি অসমৰ ধুবুৰী জিলালৈকে তামোল-নাৰিকলৰ প্ৰয়োভৰ দেখা যায়। নগাওঁ, কামৰুপ, নলবাৰী, বৰপেটা, মঙলদৈ, বঙাইগাওঁ, শোণিতপুৰ জিলাত বহুতো কৃষকে তামোল-নাৰিকলৰ বাগিচা পাতি খেতি কৰে ।
নাৰিকল-তামোল নাতিশীতোষ্ণ অঞ্চলৰ এক বীজপত্ৰী উদ্ভিদ । এই শস্য বিলাকৰ বাবে গৰম-সেমেকা জলবায়ু আৰু সাগৰীয় পাৰৰ সেমেকা মাটিৰ প্ৰয়োজন হয় যদিও অসমত বেছি বৰষুণ হোৱা বাবে ইহঁতৰ খেতি কৰিব পাৰি ।
তামোল-নাৰিকল গছক বাৰমাহে পানীৰ প্ৰয়োজন যাতে গছৰ গুৰিৰ মাটিভাগ সেমেকি থাকে অৰ্থাৎ জীপাল হৈ থাকে । কিন্তু অসমত খৰালি কালত বিশেষকৈ পুহ, মাঘ-ফাগুন, চ’ত মাহত বৰষুণ নোহোৱা বাবে গছৰ গুৰি শুকান হৈ থকাত গছে সঠিকভাৱে আহাৰ সংগ্ৰহ কৰিব নোৱাৰে, যাৰ বাবে গছত ফুলি থকা ফুলবোৰ সৰি পৰে ।
নাৰিকল গছত প্ৰতি মাহে এথোপাকৈ ফুল ফুলে বাবে বাৰমাহত বাৰ থোক ফুল ফুলে । আৰু ফুল ফুলাৰ পাছত ফুলৰ পৰা সংযোগ হৈ গৰ্ভধাৰণ হয় । আৰু গৰ্ভধাৰণৰ পৰা নাৰিক পকালৈকে বাৰমাহৰ সময় লাগে ।
এই সময়ছোৱাত নাৰিকল গছে সম পৰিমাণে পানী খাব লাগে । যদি খৰালি কালত গছজোপা পানীৰ অভাৱত ভোগে তেন্তে জাৰকালি ফুলবিলাক সৰি পৰিব ।
বায়ুমণ্ডলৰ উষ্ণতা কমি যোৱা বাবে ফুলৰ পাহি বিলাক মেল নোখোৱা হয় আৰু ফুল বিলাক থোপাতে লাহে লাহে শুকাবলৈ ধৰে ।
সেইবাবে জাৰ কালি চাৰি-পাঁচমাহত ওলোৱা চাৰি-পাঁচটা ফুলৰ থোকৰ পৰা আমি সাধাৰণতে ফল বা নাৰিকল নাপাওঁ ।
কিন্তু-

জেঠ,
আহৰ,
শাওন,
ভাদ,
আহিন,
কাতিমহীয়া গছত ওলোৱা ফুলৰ পৰা গৰ্ভধাৰণ হোৱা আৰু গৰ্ভধাৰণ হৈ ডাঙৰ হোৱা নাৰিকলবোৰৰ বাঢ়ন প্ৰক্ৰিয়াত বাধাৰ সৃষ্টি হয় ।

গতিকে বাঢ়ি থকা নাৰিকলৰ প্ৰক্ৰিয়া স্বাভাৱিক হৈ থকাৰ বাবে গছৰ গুৰিত পানীৰ সমতা ৰখাটো বৰ প্ৰয়োজনীয় ।
গৱেষণাৰ পৰা পোৱা গৈছে যে খৰাং বতৰত নাৰিকল গছত প্ৰতি ১০ দিনৰ ব্যৱধানত এবাৰকৈ পানীৰ যোগান ধৰিব লাগে । আৰু তামোল গছত প্ৰতি পোন্ধৰ দিনৰ ব্যৱধানত পানী যোগান ধৰিব লাগে ।
অসমত যিসকল কৃষকে নাৰিকলৰ পৰা যথেষ্ট উৎপাদন পাব বিচাৰে তেখেতসকলে এনেদৰে পানীৰ ব্যৱস্থা কৰিব লাগে ।
যিহেতুকে অসমত কৃষকসকলে ফলমূল আৰু শাক-পাচলি শস্যৰ খেতি বৰষুণৰ ওপৰত নিৰ্ভৰ কৰে ।
গতিকে নাৰিকল- তামোলৰ শস্যত গছৰ গুৰিত জীপ ৰাখিবৰ বাবে এবাৰ পানী যোগান ধৰাৰ পাছত বা এবাৰ বৰষুণ পৰাৰ পাছত ধানৰ নৰা, খেৰ, শুকান পাত বা জাবৰ, মেটেকা আদি জাপি দিব লাগে ।
নতুবা বজাৰত উপলব্ধ ক’লা পলিথিন কাপোৰ (৫০ মাইক্ৰম ডাঠ) পাৰি দিব পাৰে । ক’লা পলিথিন কাপোৰ গছৰ গুৰিৰ চাৰিওফালে পাৰি দিলে গছৰ গুৰিত জীপ ৰাখে আৰু বছৰজুৰি বন-বাত গজাত বাধা দিয়ে ।
নাৰিকল গছৰ গুৰিত নাৰিকল ফলৰ বাকলিবোৰ গছৰ চাৰিওফালে লোৰ খান্দি তাত জাপি দিলে প্ৰথমে বৰষুণৰ সময়ত ইহঁতে বহুত পানী শোষণ কৰি লয় ।
মাটিডোখৰ বহুত দিন জীপাল কৰি ৰাখে আৰু ৩-৪ মাহৰ পাছৰ পৰা নিজে পচি গৈ পচন সাৰ দিয়াৰ লগতে পটাছ সাৰৰ যোগান ধৰে । যিহেতুকে নাৰিকলৰ বাকলি জৈৱিক পটাছৰ এটা উৎস ।
তামোল শস্যতো খৰালি কালত পানীৰ যোগান নিয়মীয়া কৰি ৰাখিব লাগে । বিশেষকৈ মাঘ-ফাগুন, চ’ত মাহত গছৰ গুৰিত জীপাল ৰখাটো একান্তই আৱশ্যক ।
নহ’লে, পানীৰ অভাৱত প্ৰথমে জেঠ-আহাৰ মাহত ওলোৱা থোকটো পূৰঠ হ’বৰ সময়ত ভিতৰৰ সাহ অংশ শুকাবলৈ ধৰে কিন্তু পাছত চ’ত-বহাগ মাহত বৰষুণ পৰাৰ লগে লগে পানী ভাগ গছে শোষণ কৰে আৰু শুকাবলৈ ধৰা সাহখিনি ফুলি উঠে আৰু বগা পৰি সোৱাদ নাইকিয়া হয় যাক তামোল-ফুলা বুলি কয় ।
গতিকে মাহেকত দুবাৰ (১৫ দিনৰ ব্যৱধানত) পানী যোগান ধৰিব লাগে । গছৰ গুৰিত যথেষ্ট পৰিমাণে গোবৰ বা পচন সাৰ প্ৰয়োগ কৰিব লাগে আৰু গোবৰৰ ওপৰত ধান খেৰ বা নৰা, তুঁহ, মেটেকা আদি জাপি দিব লাগে ।
জেঠ মাহত যেতিয়া খৰাং বতৰ হয় তেনে সময়ত তামোল গছত ফুলৰ থোক ওলায় । গতিকে সেই সময়ত গছৰ গুৰিত ভালদৰে পানী যোগান ধৰিব লাগে ।
নহ’লে শুকান অৱস্থাত ফুলৰ থোকৰ পৰা ফুলবোৰ সৰি পৰিব বা পৰাগ যোগ যোৱাত বাধা হ’ব যাৰ বাবে ফল ধাৰণ ক্ষমতা কমি উৎপাদন কম হ’ব ।
তামোল-নাৰিকলৰ গছৰ গুৰিৰ পৰা বাৰিষা কালত সঘনাই বন-বাত নিৰাই থাকিব লাগে । খৰালি কাল আৰম্ভ হোৱাৰ লগে লগে গছৰ ওচৰৰ পৰা বন-বাতবোৰ ভালদৰে নিৰাই দিব লাগে ।
লেখক :- ড° ৰাজেন্দ্ৰ প্ৰসাদ দাস
উৎস :- দৈনিক জনমভূমি




 
মচলাৰ উপৰি পিঁয়াজৰ নানা ঔষধি গুণো আছে । পিঁয়াজৰ কলেৰাৰ ভাইৰাছ আৰু টি বি ৰোগৰ বীজাণু প্ৰতিৰোধ কৰাৰ ক্ষমতা আছে । পাইলছ হ’লে পিঁয়াজ এটা লৈ তাৰ লগত ১০ গ্ৰাম ঘিউ আৰু সমপৰিমাণৰ চেনি মিহলাই খাব লাগে । পিঁয়াজৰ ৰসে বদহজম, কাণৰ বিষ, ডায়েৰীয়া, দাঁতৰ বিষ, ডিপথেৰিয়া, ইনফ্লুয়েঞ্জা দূৰ কৰে । পিঁয়াজ হ’ল হাওঁফাওঁৰ টনিক । বৰলে বিন্ধিলে তাত পিঁয়াজ লগাই দিব লাগে । অসমৰ চৰ-চাপৰি অঞ্চলত পিঁয়াজৰ খেতি বেছিকৈ কৰা হয় । পানী জমা নোহোৱা বালিঅহীয়া মাটি পিঁয়াজ খেতিৰ বাবে প্ৰশস্ত । পিঁয়াজ চপোৱাৰ সময়ত বৰষুণ হ’লে গোটেই কষ্ট অথলে যাব । পিঁয়াজৰ লগতে ঠাৰিৰ চাহিদাও আছে কাৰণে তাৰ পৰাও পইচা পোৱা যায় । পিঁয়াজৰ খেতি শাৰী শাৰীকৈ কৰিলে মাজৰ অংশত দুশাৰী পালেং নাইবা ওলকবি, ফ্ৰেন্সবীন লগাব পাৰি । পিঁয়াজৰ খেতিৰ বাবে শীতকালীন জলবায়ুৰ লগতে ছেপ্টেম্বৰৰ ১৫ তাৰিখৰ পৰা অক্টোবৰৰ ভিতৰতে গুটি ছটিওৱা কাম সমাধা কৰিব লাগিব ।
মাটি শোধন -
ভালদৰে চহাই লৈ মাটিডৰা শেষৰবাৰ প্ৰস্তুত কৰা সময়ত ১০ শতাংশ শক্তিৰ বি এইচ চি পাউদাৰ প্ৰতিবিঘা মাটিত ৪ কি:গ্ৰা: হাৰত প্ৰয়োগ কৰিলে পোক-পৰুৱাই নধৰে ।
বীজ শোধন -
প্ৰতি কিলোগ্ৰাম বীজত ১ গ্ৰাম বেভিষ্টিন নাইবা ৩ গ্ৰাম ইন্দ’ফিল এম-৪৫ মিহলাই শোধন কৰিলে ৰোগে নধৰে ।
যদি মাটিডোখৰত আগতে আলু, বিলাহীৰ খেতি কৰোতে তাত ব্লাইট ৰোগ হৈছিল তেনে মাটিত পিঁয়াজ খেতি নকৰিব । প্ৰতিবিঘা মাটিত ৫ টন পচন সাৰ নাইবা ৩ টন কেঁচুসাৰ প্ৰয়োগ কৰিব । সৰু সৰু চগা পোক হ’লে মালাথিয়ন ৫০ ই চি দৰব ১০ লিটাৰ পানীত ২০ মি: লিটাৰ হিচাপত মিহলাই স্প্ৰে’ কৰিব ।
সাৰ প্ৰয়োগ -
প্ৰতিবিঘা মাটিত পচন সাৰ দিয়াৰ লগতে ইউৰিয়া ১৮ কি:গ্ৰা:, একক ছুপাৰ ফছফেট ৪০ কি: গ্ৰাম আৰু ১০ কি: গ্ৰাম মিউৰেট অব পটাছ সাৰ প্ৰয়োগ কৰিব । সমুদায় ছুপাৰ, পটাছ সাৰ মাটিত গুটি দিয়াৰ তিনিদিন আগতে আৰু ১২ কেজি ইউৰিয়া সাৰহে প্ৰাথমিক সাৰ হিচাপে মাটিত প্ৰয়োগ কৰক । বাকী তিনি কিলো ইউৰিয়া বীজ সিঁচাৰ ৩০-৪০ দিন পাছত টপড্ৰেছিং কৰিব । লগতে বাকী ৩ কিলো ইউৰিয়া ৬০-৭০ দিন পাছত পাতত স্প্ৰে’ কৰিব ।
জাতসমূহ -
পুচাৰেড, পুচা ৰতনাৰ, পুচা মাধুৰী, অৰকা নিকেতন, এগ্ৰিফাউণ্ড লাইটৰেড, পাঞ্জাব ৰেড ৰাউণ ড, পুচা হোৱাইট ৰাউণ্ড, পুচা হোৱাইট ফ্লেট আদি । পিঁয়াজ ৰোৱাৰ পৰা ৪-৫ মাহ হ’লে চপাবৰ হয় আৰু প্ৰতি হেক্টৰ মাটিৰ পৰা ১৭৫-২২০ কুইণ্টল পিঁয়াজ উৎপাদন পাব পাৰি ।
ৰোৱা পদ্ধতি -
শাৰী শাৰীকৈ বীজ ছটিয়াই ৰুলে প্ৰতি বিঘা মাটিৰ বাবে ৩ কিলো আৰু পুলি ৰোৱা পদ্ধতিত ২.৫ কি: গ্ৰা: বীজ লাগিব । চৰ-চাপৰি আৰু নৈপৰীয়া ৰাইজে পিঁয়াজৰ গুটি ছটিয়াই ৬-৮ সপ্তাহ পাছত পাতলাই দিয়ে । আনহাতে ৬-৮ সপ্তাহ বয়সৰ পিঁয়াজৰ পুলি দুশাৰীৰ মাজত ২০ ছে: মি: আৰু পুলিৰ পৰা পুলিলৈ ১০ ছে: মি: ব্যৱধানত ৰাখি শুকান বা বোকা কৰা মাটিত পুলি ৰোৱে ।
জলসিঞ্চন -
প্ৰতি সপ্তাহৰ মূৰে মূৰে পানী দিব আৰু শস্য চপোৱাৰ ১৫ দিন আগৰ পৰা পানী দিয়া বন্ধ কৰিব । ওপৰৰ ঠাৰি অংশ ডিঙি মেৰিওৱাৰ দৰে কৰিব । চপোৱাৰ পাছত শুকান ঠাৰি-পাত আদি গুচাব । লগতে পচা-আঘাত হোৱা পিঁয়াজ পৃথকে ৰাখিব । পিঁয়াজ চাফা কৰা কাম ছাঁত কৰিব । বায়ু চলাচল কৰিব পৰা বস্তাত পিঁয়াজ মজুত কৰিব । বৰষুণৰ বতৰত শস্য নচপাব ।
শস্য ৰক্ষা -
থ্ৰিপছ পোকে যাতে শস্য নষ্ট কৰিব নোৱাৰে তাৰ বাবে মালাথিয়ন ৫০ ই চি ঔষধ ২০ মিলিলিটাৰ ১০ লিটাৰ পানীৰ হিচাপত মিহলাই স্প্ৰে’ কৰিব । এনে ঔষধ মিশ্ৰিত পানী প্ৰতিবিঘাত ৫০ লিটাৰ প্ৰয়োগ কৰিব । আনহাতে গছৰ কোনো অংশত পচা ৰোগ হোৱা দেখিলে ইন্দ’ফিল এম-৪৫ বা কেপটাফ ঔষধ ১০-২০ গ্ৰাম ১০ লিটাৰ পানীত গুলি স্প্ৰে’ কৰিব । মনত ৰাখিব কীটনাশক প্ৰয়োগ কৰাৰ ১০-১৫ দিনলৈ শস্য নচপাব বা নাখাব ।
ভালদৰে পিঁয়াজৰ খেতি কৰিলে বিঘাই প্ৰতি ২৫-৩০ কুইণ্টল উৎপাদন পাব পাৰি ।
উৎস :- অসমীয়া খবৰ




বাঁহ খেতি আমাৰ ৰাজ্যখনত সফলতাৰে কৰিব পৰা গৈছে। সময়োচিত পৰিচর্যাৰ ব্যৱস্থা কৰিলে এই খেতিৰ পৰা আশানুৰূপ উপার্জন লাভ কৰিব পৰা যায়। বাঁহ ৰোৱাৰ পিছত বাঁহৰ পুলিবোৰ যাতে গৰু-গায়ে অনিষ্ট সাধন কৰিব নোৱাৰে তাৰ প্ৰতি বেৰাৰ ব্যৱস্থা কৰিব লাগে। প্রতি বছৰৰ ফেব্ৰুৱাৰী-মার্চ মাহত গোবৰ-জাৱৰৰ ব্যৱস্থা কৰিব লাগে। সাধাৰণতে বাঁহ ৰোৱাৰ ৪-৫ বছৰ পিছত কাটিবৰ হয়। কাটোতে পৈণত বাঁহবিলাক কাটি মুকলোৱা বাঁহবিলাক বাঢ়িবলৈ দিব লাগে। পোক বা বেমাৰে আক্রমণ কৰা বাঁহবিলাক চোকা কটাৰীয়ে কাটি আঁতৰাই পেলাব লাগে। এনেদৰে খেতি কৰা বাঁহৰ উৎপাদন সাধাৰণতে প্রতি হেক্টৰত কমেও ২০ টন হয়। অসমত ব্যৱসায় ভিত্তিত ১০ বিধ বাঁহৰ খেতি কৰা হয়। অনুমোদন কৰা ঘাই জাতি কেইবিধ হ’ল— ভলুকা, জাতি, কাক, কুটুহা আৰু মকাল বাঁহ। বাঁহত আক্রমণ কৰা পোক-পৰুৱাৰ ভিতৰত উঁই, ৰঙা পৰুৱা আৰু উইভিলেই প্রধান। নিয়ন্ত্ৰণৰ কাৰণে এলড্রিন ৩০ ই চি প্রতিলিটাৰ পানীত ৬-১০ মিলিলিটাৰ হিচাপত মিহলাই ছটিয়াই দিব লাগে। এন্দুৰ বাঁহৰ অন্যতম শত্রু। এন্দুৰে বাঁহৰ কুমলীয়া অংশ কুটি বাঁহ নষ্ট কৰে। নিয়ন্ত্ৰণৰ কাৰণে এন্দুৰৰ গাঁতবিলাক ধ্বংস কৰি এন্দুৰবিলাক মাৰি পেলাব লাগে। বেমাৰৰ ভিতৰত ফিউজেৰায়াম উইল্টেই প্রধান। প্রতিকাৰৰ মিনিত্তে বেভিষ্টিন নামৰ ঔষধ শতকৰা ২ ভাগ শক্তিযুক্ত আক্রান্ত অংশত প্রয়োগ কৰিব লাগে। মানৱ জীৱন-নির্বাহৰ প্ৰতিটো স্তৰতে বাঁহৰ ভূমিকা উল্লেখযোগ্য। বাঁহে মানৱ সমাজৰ আর্থিক দিশতো উল্লেখযোগ্য অৰিহনা যোগোৱাৰ লগতে পৰিৱেশ সুৰক্ষাতো বিশেষ ভূমিকা পালন কৰে। বাঁহ গছৰ শিপা আৰু ৰাইজ’মে ভূ-পৃষ্ঠৰ মাটি টানকৈ খামুচি ধৰি থকাৰ ফলত মাটিৰ খহনীয়া হ্ৰাস পায়। বাঁহে অন্যান্য গছ-গছনিৰ তুলনাত প্রতি একক মাটিত যথেষ্ট পৰিমাণৰ জৈৱ পদাৰ্থ উৎপন্ন কৰে। বাঁহ গছে বায়ুমণ্ডলত সৃষ্টি হোৱা ধোঁৱা, ধূলিকণা লগতে অন্যান্য দূষিত পদার্থ শোষণ কৰি বায়ুমণ্ডল নিকা কৰে। প্রতিকিল’ বাঁহগছে মাটিত থকা মৌলসমূহ বিশেষকৈ পটাছ মৌল সংৰক্ষণ কৰি মাটিৰ উৰ্বৰতা বৃদ্ধিত সহায় কৰে। বাঁহ ৰোৱাৰ ৫-৬ বছৰত কাটিব পাৰি। প্রতি হেক্টৰ (৭.৫ বিঘা) মাটিত বছৰি বাঁহৰ উৎপাদন হয় গড়ে ০.২-৪.০ টন। অসমৰ বাঁহ উৎকৃষ্ট গুণমানবিশিষ্ট হোৱা হেতুকে বাঁহৰ উৎপাদন বৃদ্ধি কৰি অসমৰ অৰ্থনীতি টনকিয়াল কৰাৰ যথেষ্ট সুযোগ আছে। বাঁহ খেতিৰ বাবে অসমত আছে এক উপযুক্ত পৰিৱেশ। অন্যান্য শস্যৰ উৎপাদনত ব্যৱহৃত কৃষি ভূমি অধিগ্রহণ নকৰাকৈ বাঁহ খেতিৰ বাবে উপযুক্ত মাটি পোৱা যায়। এই খেতিৰ বাবে বিশেষ মূলধনৰো প্রয়োজন নহয় আৰু উৎপাদনো হয় তৎকালীনভাৱে।
বাঁহ কটাৰ সময় -
বাঁহ বাগান এখন উপযুক্তভাৱে তদাৰক কৰি উৎপাদনশীল কৰি তুলি বছৰে বাঁহ কটা উচিত। ফলত নতুন বাঁহ গজৰ পথ সুচল হয় আৰু নিয়মীয়াকৈ বাঁহ কটা বাগান এখনৰ বাঁহবোৰৰ স্বাস্থ্যও ভালে থাকে আৰু উৎপাদনো অব্যাহত থাকে। ইয়াৰ পৰা নিয়মীয়াকৈ পোৱা যায়।
বাঁহ বাগান এখন পতাৰ পঞ্চম বছৰৰ পৰাই ব্যাৱসায়িক উদ্দেশ্যত বাঁহ কাটিব পৰা যায়। চাৰি বছৰ পাৰ হ’লেই বাঁহজোপা সম্পূৰ্ণ পৈণত হোৱা বুলি ধৰা হয়। চাৰিবছৰীয়া বাঁহ এডালৰ আয়তনহে সঠিক জোখৰ বুলি গণ্য কৰা হয়। কি কামত ব্যৱহৃত হ’ব তাৰ ওপৰত নিৰ্ভৰ কৰি বাঁহ এডালৰ বয়সে গুৰুত্ব লাভ কৰে। অৱশ্যে বেছিভাগ কামৰ বাবে ৪ বছৰীয়া বাঁহহে কটা উচিত।
পাঁচ বছৰতকৈ পুৰণি বাঁহ লাহে লাহে চনকা আৰু দুর্বল হৈ আহে আৰু মৰি যায়। নিয়মমতে ব্যাৱসায়িক উদ্দেশ্যেৰে পতা বাঁহ বাগান এখনত পাঁচ বছৰতকৈ অধিক হোৱা বাঁহবোৰ কাটি পেলাব লাগে। বাঁহ বাঢ়ি থকাৰ সময়ত কটা উচিত নহয়।
লিখক: ড° বিপিন খঙীয়া, দৈনিক জনমভূমি।
 



 
মাহজাতীয় শস্য আগষ্ট মাহৰ মাজভাগৰ পৰা ছেপ্টেম্বৰ মাহৰ মাজভাগৰ ভিতৰত সিঁচিব লাগে। তিল অৱশ্যে পহিলা জুলাইৰ পৰা আগষ্টৰ ১৫ তাৰিখলৈ সিঁচিব পাৰি। আগতীয়া বা চেহতীয়াকৈ সিঁচিলে পোক-পৰুৱা আৰু বেমাৰৰ আক্ৰমণ অধিক হোৱাৰ সম্ভাৱনা থাকে। যিহেতু অপতৃণ নিয়ন্ত্ৰণৰ কাৰণে একো জৈৱিক দৰব এতিয়ালৈ উপলব্ধ হোৱা নাই। মানুহৰ দ্বাৰা অৰ্থাৎ manually বা যান্ত্ৰিকভাৱে(Mechanically) শস্যডৰা নিৰাব লাগে। সৰু সৰু যন্ত্ৰ-পাতি যেনে ড্ৰাইলেণ্ড উইডাৰ, হুইল হো আদি ব্যৱহাৰ কৰি বন বাত সহজে নিয়ন্ত্ৰণ কৰিব পৰা যায়।
সাধাৰণতে বীজ সিঁচাৰ ২৫-৩০ দিনৰ ভিতৰত নিৰণি কৰিব লাগে। ইয়াকে ব্যৱহাৰিকভাৱে ফলপ্ৰসূ কৰিবলৈ হ’লে বীজ শাৰীবদ্ধ প্ৰণালীত সিঁচা অতি আৱশ্যক। এনেদৰে নিৰাই দিলে অপতৃণ নিয়ন্ত্ৰণ হোৱাৰ উপৰি মাটি ফহফহীয়া হয়, মাটিত বায়ুৰ চলাচল বাঢ়ে, শিপাৰ উশাহ-নিশাহ লোৱাত সুবিধা হয় আৰু মাটিত থকা জীৱ-অণুজীৱবোৰৰ সংখ্যা বাঢ়ে আৰু শ্ৰীবৃদ্ধিও ভাল হয়। আমাৰ দৰে বেছি বৰষুণ হোৱা ঠাইত খাৰিফ শস্যবোৰ ওখ ধাপত সিঁচিব পাৰিলে ভাল। ইয়াৰ বাবে Raised Bed Planter নামৰ এবিধ ট্ৰেক্টৰ চালিত সঁজুলি আছে।
ই প্ৰায় ৫৩ চেঃমিঃ বহল ঢিপ বনাই আৰু তাৰ ওপৰত শস্য দুশাৰী জোৰে। এই ঢিপৰ উচ্চতা প্ৰায় ১৭ চেঃমিঃ। এনেধৰণে শিপাৰ কাষত মাটিত পানী জমা হ’ব নিদিয়াকৈ ৰাখিব পাৰিলে মাটিত থকা বীজাণুৰ দ্বাৰা হোৱা ৰোগ যথেষ্ট কমি যায়, শিপাৰ শ্বাস-প্ৰশ্বাস বন্ধ হয়। গছবোৰ মৰি নাযায় আৰু মাহজাতীয় শস্যৰ নাইট্ৰ’জেন সংস্থাপন কৰা ক্ষমতা বাঢ়ে।
দুয়োবিধ শস্যতে গোবৰ-জাৱৰ বা পচনসাৰ প্ৰতি বিঘাত ৫-৬ কুইন্টল, অন্যথা কেঁচুসাৰ ২-৩ কুইন্টল প্ৰয়োগ কৰিব লাগে। লগতে ৰক ফছফেট ৪ কিলোগ্ৰাম প্ৰয়োগ কৰিব লাগে। ইয়াৰ উপৰি জীৱাণুসাৰ যেনে ৰাইজ’বিয়াম মাহজাতীয় শস্যৰ বাবে আৰু এযট’বেক্টাৰ তৈল শস্যৰ বীজৰ লগত প্ৰয়োগ কৰিব লাগে।
এই দুবিধ জীৱাণু সাৰ নাইট্ৰ’জেনৰ কাৰণে ব্যৱহাৰ কৰা হয়। ফছফৰাছৰ বাবে ব্যৱহাৰ কৰা হয়। ফছফেট দ্ৰৱণকাৰী ভেঁকুৰ বা বেক্টেৰীয়া(PSF/PSB)। অসমৰ মাটি যিহেতু আম্লিক, বেছিভাগ ফছফেট মাটিত শস্যই ল’ব নোৱৰা অৱস্থাত থাকে। সেয়েহে PST বা PSBৰ ব্যৱহাৰ অতি প্ৰয়োজন। প্ৰতি কেজি বীজৰ কাৰণে এই জীৱাণুসাৰৰ প্ৰত্যেকৰে ৫০ গ্ৰামকৈ প্ৰয়োজন হয়। প্ৰথমে বীজখিনি পানী ছটিয়াই সেমেকা কৰি ল’ব লাগে। তাৰ পাছত জীৱাণুসাৰখিনি বীজৰ লগত ভালদৰে সানি ছাঁত শুকাব লাগে। সিঁচাৰ সময়ত যত্ন ল’ব লাগে বেছি সময় ৰ’দ পৰি নাথাকে। সাধাৰণতে মগুমাহ আৰু মাটিমায়হ প্ৰতি হেক্টৰত ৩৮-৩৫ কেজি নাইট্ৰ’জেন সংস্থাপন কৰে।
মাহজাতীয় শস্যৰ প্ৰধান অনিষ্টকাৰী পোক হ’ল ছেঁই বিন্ধোৱা পোক বা Legume Pod Borer। ইয়াক আক্ৰমণ ৰোধ কৰা জৈৱিক উপায়সমূহ হ’ল-
ক)গ্ৰীষ্মকালত মাটি দ’কৈ চাহ কৰিব লাগে।
খ)শস্যডৰাৰ চাৰিওকাষত তিল সিঁচিব লাগে।
গ)শস্যৰ উচ্চতাতকৈ এক ফুট অধিক ওখ ইংৰাজী “T” আখৰটোৰ দৰে খুঁটি প্ৰতিবিঘাত ৫-৬ ডালকৈ পুতি দিব লাগে। ইয়াত চৰাই বহি পোক-পৰুৱাবোৰ খায়।
ঘ)ছেঁই ধৰাৰ সময়ত অণুজীৱ ঔষধ Brauveria bassiana এক বিঘাত ১৩০-১৪০ গ্ৰামকৈ পানীত মিহলাই স্প্ৰে’ কৰিব লাগে।
ঙ)নিমৰ পৰা প্ৰস্তুত কৰা ঔষধ যেনে- NSKE এক লিটাৰ পানীত ৫০ মিঃলিঃকৈ মিহলাই স্প্ৰে’ কৰিব লাগে।
মোৱা পোকে শস্যৰ গছৰ নানা অংশৰ ৰস শুহি খায় আৰু বগা মাখিয়ে ভাইৰাছ(YMV) বিয়পায়। ইহঁতক নিয়ন্ত্ৰণৰ বাবে সময়মতে-
*বন-বাত নিৰাব লাগে,
*হালধীয়া আঠাযুক্ত ট্ৰেপ পথাৰত লগাব লাগে আৰু ৫ শতাংশ NSKE স্প্ৰে’ কৰিব লাগে।
মাহজাতীয় শস্যৰ বীজ সংৰক্ষণৰ সময়ত হোৱা পোক, ব্ৰুকিডৰ(Bruchid) নিয়ন্ত্ৰণৰ ব্যৱস্থা হ’ল এনে ধৰণৰ- প্ৰথমে বীজখিনি ভালদৰে ৰ’দত শুকাই লৈ প্ৰতিকেজি বীজত তিনি গ্ৰামকৈ শুকান জালুকৰ গুড়ি মিহলাব লাগে। এই বীজখিনি প্লাষ্টিকৰ বেগত ভৰাই ভালকৈ বান্ধিব লাগে। এই বেগটো আকৌ বস্তাত ভৰাই বায়ু চলাচল হ’ব নোৱাৰাকৈ বান্ধি সংৰক্ষণ কৰিব লাগে।
উৎস: নিয়মীয়া বাৰ্তা(ড° ৰঞ্জনা চক্ৰৱৰ্তী, ড° হেমেন কলিতা)



 
নামনি অসমৰ ধুবুৰী জিলাই একালত মৰাপাট উৎপাদনত অভিলেখ স্থাপন কৰিছিল। কিন্তু নানান প্ৰাকৃতিক দুৰ্যোগ, চৰকাৰী অৱহেলা, উৎপাদনৰ খৰচ বৃদ্ধি আদি কাৰণত কৃষকসকলে হতাশ হৈ ইৰি ধানৰ খেতিত মনোযোগ দিবলৈ আৰম্ভ কৰিলে।
বৃহত্তৰ সত্ৰশাল অঞ্চলৰ ঝসকাল, পাবৰচ’ৰা, ৰণপাগলী, খেৰবাৰী, কালডোবা, বেলগুৰি ৰতিয়াদহ, কানুৰী বিষখোলা আদি গাঁৱৰ একাংশ খেতিয়কে প্ৰত্যাহ্বানমূলকভাৱে মৰাপাট খেতিত মনোনিৱেশ কৰি সমগ্ৰ অঞ্চলটোলৈ আশাৰ বতৰা কঢ়িয়াই অনা দেখা গৈছে।
অসম-বাংলাদেশ আৰু অসম-উত্তৰবংগ সীমাৱৰ্তী উক্ত গাঁওসমূহৰ একাংশ প্ৰগতিশীল কৃষকে মৰাপাট খেতি কৰি উৎসাহিত হোৱা দেখা গৈছে। পাবৰচ’ৰা গাঁৱৰ মনচাব আলী, আলিমুদ্দিন শ্বেখ, জইচউদ্দিন শ্বেখ আৰু মইজুদ্দিন শ্বেখ নামৰ কৃষককেইজনে এইবেলি পৰীক্ষামূলকভাৱে দুই-তিনি বিঘা মাটিত মৰাপাট খেতি কৰি আশানুৰূপ উৎপাদন পোৱাৰ আশা এই প্ৰতিবেদকৰ ওচৰত প্ৰকাশ কৰিছে। তেওঁলোকে যোৱা চ’ত মাহত ৬০ টকাৰে এক কিলোগ্ৰাম উন্নত মানৰ বীজ ক্ৰয় কৰি এবিঘাকৈ মাটিত সিঁচি দিছে আৰু শাওণ মাহত মৰাপাট গছ কাটি পানীত তিয়াই পোন্ধৰ দিনমানৰ পিছত উলিয়াই শুকাই বিক্ৰীৰ বাবে সাজু কৰিব। তেওঁলোকে প্ৰকাশ কৰা মতে, এবিঘা মাটিত মৰাপাট খেতিৰ বাবে সৰ্বমুঠ পাঁচ হাজাৰমান টকা খৰচ পৰে আৰু ন্যূনতম ৬-৭ মোন মৰাপাট উৎপাদন হয়। নতুন মৰাপাট প্ৰতিমোনত ১,৬০০ টকা আৰু পুৰণিবিধ ২,২০০ টকাকৈ বিক্ৰী কৰিব পাৰে বুলিও প্ৰকাশ কৰিছে।
মৰাপাট খেতি চপাই কৃষকসকলে সেই ডোখৰ মাটিতে শালিধানৰো খেতি কৰিব পাৰেগ। তদুপৰি গাঁৱৰ ওচৰেদি প্ৰৱাহিত ৰাইডাক নদীত মৰাপাট তিয়াই সহজে ধুই পৰিষ্কাৰ কৰি শুকাই বিক্ৰীৰ বাবে সাজু কৰিবও পাৰে। তদুপৰি মৰাপাটৰ ঠাৰিবোৰ খৰি হিচাপে ব্যৱহাৰ কৰিব পাৰে আৰু বিক্ৰীও কৰিব পাৰে। তেনেদৰে কালডোবা অঞ্চলৰ সুভাষ সেন, অনিল সেন আৰু কাৰ্তিক সেনেও মৰাপাটৰ খেতি কৰি উৎসাহিত হৈ পৰা দেখা গৈছে।
অকল মৰাপাটৰ খেতি কৰি অৰ্থনৈতিকভাৱে স্বচ্ছল হ’ব পৰা চৰকাৰী ব্যৱস্থাৰ অভাৱত তেওঁলোকে উত্তৰ-বংগৰ একাংশ ব্যৱসায়ীৰ ওচৰত পানীৰ দামত মৰাপাট বিক্ৰী কৰিবলৈ বাধ্যত পৰাত হতাশ হোৱা দেখা গৈছে। পূৰ্বতে ভাৰত চৰকাৰৰ মৰাপাট বিক্ৰী মৰাপাট নিগম কৰ্তৃপক্ষই সমৰ্থন মূল্যত মৰাপাট ক্ৰয় কৰিছিল যদিও সম্প্ৰতি তেনে ব্যৱস্থাৰ অভাৱত কৃষকসকল একাংশ মধ্যভোগীৰ কবলত পৰি উচিত মূল্য লাভৰপৰা বঞ্চিত হৈ পৰা বুলি অভিযোগ কৰিছে।
সম্প্ৰতি প্লাষ্টিকৰ সামগ্ৰী বজাৰত উভৈনদী হৈ পৰাত স্থানীয় লোকে মৰাপাট ক্ৰয় কৰা দেখা নাযায় আৰু সেয়ে বাধ্যত পৰি মৰাপাট উৎপাদন কৰা কৃষকসকল ওচৰৰ কালডোবা, হালাকূৰা আদি স্থানীয় বজাৰত মৰাপাট বিক্ৰী কৰিবলৈ বাধ্যত পৰি লোকচান ভুগিবলগীয়া হৈছে। মৰাপাট উৎপাদনত উৎসাহ যোগোৱাৰ উদ্দেশ্যে আৰু মৰাপাট নিগমৰ যোগেদি মৰাপাট উচিত মূল্যত ক্ৰয় কৰাৰ ক্ষিপ্ৰ আৰু কাৰ্যকৰী ব্যৱস্থা গ্ৰহণ কৰিবলৈ অঞ্চলটোৰ কৃষকসকলে দাবী জনাইছে।
লেখক: অম্বুনাথ শৰ্মা(দৈনিক অসম)



সূৰ্য্যমুখী ফুলৰ খেতি অতীজৰে পৰা অসমত কৰি আহিছে। গোলাকাৰ হালধীয়া বৰণৰ এই ফুলটো দেখিবলৈ বেলিটোৰ নিচিনা বাবে ইয়াক বেলিফুল বুলিও কয়। বহুদিনলৈ ই অসমীয়া মানুহৰ ফুলনিতে শোভা বৰ্দ্ধন কৰি আছিল। কিন্তু ইয়াৰ ফুলৰ গুটিবিলাকত মানুহৰ খাদ্যৰ উপযোগী প্রোটিন আৰু চৰ্বী থাকে। এই গুটি বিলাকৰ পৰা আহৰণ কৰা তেল অতি উচ্চ মানৰ। সেয়ে সূৰ্য্যমুখী ফুলক এবিধ প্রধান তৈল বীজ বুলি গণ্য কৰা হয়। এই বীজ বিলাকত শতকৰা ৪০-৫০ ভাগ তেল থাকে৷ হৃদ ৰোগীৰ বাবে এই তেল শেৱণ অধিক নিৰাপদ কিয়নো ই কলেষ্ট্ৰৰেল মুক্ত। সূৰ্য্যমুখীৰ তেলত প্ৰোটিন (৩০শতাংশ) খাদ্যপ্ৰাণ ক, ঘ আৰু ঙ থাকে। এই তেল সহজে হজম হয়। ইয়াক ৰং, বাৰ্ণিছ আৰু চাবোন বনাওতে ব্যৱহাৰ কৰে। জন্তু আৰু চৰাইৰ বাবে ই এবিধ উত্তম খাদ্য। পুষ্টৰ বাবে মানুহেই ইয়াক সহজে ব্যৱহাৰ কৰিব পাৰে।
কৃষিকালে – সূৰ্য্যমুখী। ফুলৰ কৃষিকাল ৯০-১০০ দিন। বছৰৰ যি কোনো সময়তে ইয়াৰ খেতি কৰিব পাৰি। অসমত সাধাৰণতে-
(১) ৰবি (অক্টোবৰ-ফেব্ৰুৱাৰী)
(২) খাৰিফ (জুন-জুলাই) আৰু
(৩) গ্রীষ্ম কালীন ( মার্চ-জুন) তিনিটা সময়ত ইয়াৰ খেতি কৰিব পৰা যায়।
বহুমূখী শস্যৰ খেতিত সূৰ্য্যমুখীৰ খেতি সহজে কৰিব পৰা যায়। তদুপৰি কুঁহিয়াৰ আদি দীর্ঘকালীন খেতিত সহযোগী শস্য হিচাপে ইয়াৰ খেতি কৰিব পাৰি।
মাটি নিৰ্বাচন
 
সকলো প্রকাৰ মাটিতে সূৰ্য্যমুখীৰ খেতি কৰিৰ পাৰি৷ পানী জমা নোহোৱা সাৰুৱা মাটি এই খেতিৰ বাবে উপযোগী৷ জল সিঞ্চনৰ ব্যৱস্থা থকা মাটিৰ পৰা এই খেতি কৰি অধিক লাভবান হব পাৰি।
মাটি প্রস্তুত কৰণ
 
২-৩ বাৰ হ’ল বাই মাটিডৰা ভালদৰে মিহি কৰি লব লাগে। মাটি প্রস্তুত কৰোঁতে ১০-১২ গাড়ীমান পচন সাৰ প্রয়োগ কৰিব লাগে। ভালদৰে চহোৱা মাটি ডৰাত ২ ফুট অন্তৰে অন্তৰে খাল খান্দি দিব।
সাৰ প্রয়োগ
 
সূর্যমুখী ফুলক যথেষ্ঠ পৰিমাণে সাৰৰ দৰকাৰ৷ সেয়ে পচন সাৰৰ উপৰিও বিঘা প্রতি :১২ কেজি ইউৰীয়া, ৫০ কেজি একক চুপাৰ ফচফেট ৯ কেজি মিউৰেট অব্‌ পটাছ প্রয়োগ কৰিব লাগে।
সমুদায় সাৰ বীজ সিচাৰ আগেয়ে খালত প্ৰয়োগ কৰিব লাগে। অৱশ্যে জলসিঞ্চিত মাটিত আধাখিনি ইউৰীয়া (৬ কেজি) আধা পটাছ (৪'৫ কেজি) বীজ সিচাৰ এমাহ পিচত (জিৰণি সময়ত) প্ৰয়োগ কৰিলে অধিক সুফল পোৱা যায়।
সিঁচা পদ্ধতি
 
পৈনত গুটিবোৰ সিচাৰ আগেয়ে ২৪ ঘন্টা তিয়াই থব লাগে। বীজবোৰ সাৰ দি থোৱা খালবোৰত (২ ফুট অন্তৰত ) ৫-৭ চেঃ মিঃ (২”-৩”) গভীৰতা সিচিব লাগে| এজোপা গছৰ পৰা আন জোপাৰ দূৰত্ব ১-১.৫ ফুট হোৱা বাঞ্চনীয়। যিবোৰ ঠাইত গছ ঘনকৈ গজে, গজি উঠাৰ ১০ দিন মান পিচতে পাতলাই দিব লাগে আৰু পাতলকৈ গজা ঠাইত নতুনকৈ ৰুব লাগে। খাৰিফ বতৰত সিচিলে খালৰ সলনি ধাপত সিচা উচিত।
প্রতিপালন
 
বীজ সিচাৰ ৮-১০ দিন পিচত বনবত ণিৰাই দিব লাগে। প্রথমবাৰ ণিৰণিৰ ৩ সপ্তাহমান পিচত পুনৰ ২য় বাৰ শিৰণি কৰি বাকী থকা ইউৰীয়া আৰু পটাছ সাৰ প্ৰয়োগ কৰি মাটি চপায়।
জলসিঞ্চন
 
মাটি শুকান হ’লে বীজ সিচাৰ ২ দিন আগেয়ে জলসিঞ্চন কৰা দৰকাৰ। বীজ সিচাৰ ১০-১২ দিন পিচত এবাৰ জল সিঞ্চন কৰিব। ২ য় বাৰ ণিৰণিৰ পিচত সিঁচাৰ এমাহ পিচত ফুল ধৰা সময়ত আৰু গুটি ধৰা সময়ত জলসিঞ্চনৰ প্ৰয়োজন।
বীজ শোধন
 
গুৰি পচা, গা গছ পচা আদি বেমাৰৰ পৰা হাত সাৰিবলৈ বীজ বোৰ ভেকুৰ নাশক ঔষধেৰে শোধন কৰি লব লাগে। ১ কিলো, বীজ শোধণ কৰিবলৈ ২ গ্রাম বেভিষ্টিন বা থিৰাম ঔষধৰ প্রয়োজন|
শস্য ৰক্ষা
 
(১) কেওঁকটা পোকে আক্রমণ কৰিলে শতকৰা ৫ ভাগ শক্তি যুক্ত মালাথিয়ণ ঔষধৰ গুৰি বীজ সিচাৰ ৩ সপ্তাহ পিচত প্রয়োগ কৰিব লাগে।
(২) ফুল ধৰাৰ সময়ত গান্ধী পোকে আক্রমণ কৰিলে বিঘাই প্রতি ৪-৫ কেজি বি এইচ চি ঔষধ চতিয়াব।
(৩) চাঁহী পৰা ৰোগৰ পৰা হাত সাৰিবলৈ পানীত দ্ৰৱিত হোৱা চালফাৰ ১ কিলো ২০০ লিটাৰ পানী গুলি প্রয়োগ কৰিব।
(৪) ঘূণে-ধৰা বেমাৰ ৰোধ কৰিবলৈ ১ গ্রাম জিবাম প্রতি লিটাৰ পানীত মিহলাই পষেকৰ অন্তৰে অন্তৰে স্প্ৰে কৰিব।
(৫) পাতত দাগ পৰা বেমাৰে দেখা দিলে ১ কিলো ফাইটন ৪০০ লিটাৰ পানীত মিহলাই স্প্ৰে কৰিব।
শস্য চপোৱা
 
ফুলপাহৰ তলভাগ হালধীয়া / তাম বৰণীয়া হ’লে শস্য চপাবৰ হয়। ফুলবোৰ গুৰিতে কাটি আনি লাঠিৰে মৰিয়াই বা ট্রেক্টৰেৰে মৰণা মাৰিব পাৰি। পৈনত এটি ফুলত ১০০০-১২০০ মান গুটি পোৱা যায়। গুটিবোৰ ৰ’দত শুকুৱাই আৰ্দ্ৰতাৰ পৰিমাণ ৬ ভাগলৈ নমাব লাগে। শস্যবোৰ মোনাত ভৰাই থৈ প্রয়োজন অনুযায়ী তেল উলিয়াই লব পাৰি।
উৎস: অসম কৃষি বিশ্ববিদ্যালয়।



 
অসম সোণোৱালী শস্যৰ দেশ। এই অসম ভূমিৰ ভৌগোলিক সৌন্দৰ্যৰ আন এক সুকীয়া পৰিচয় আছে যাৰ চৰ্চা সমগ্ৰ বিশ্বতে বৰ্তি আছে। অসম ভূমিৰ সাৰুৱা মাটিত বতৰৰ শস্য, শাক-পাচলি, ফল-ফুল লহপহকৈ বাঢ়ে। একদৰেই অসমভূমিৰ ভূ-গৰ্ভত আছে খনিজ সম্পদকে ধৰি বিবিধসম্পদৰ ভাণ্ডাৰ। অসমৰ মাটিৰ এই গুণাগুণকে সাৰথি কৰি ৰাজ্যখনৰ কৃষকে পথাৰত সোনগুটি সিঁচে, সেইমতে ফচলো পায়।
চহা অসমীয়াৰ এবিধ অনন্য জলপান আৰু আমাৰ সকলোৰে চিনাকি বোকা চাউল বা কোমল চাউলে (Instant rice) আজি বিশ্ব দৰবাৰত সমাদৰ লাভ কৰিবলৈ সক্ষ্যম হৈছে।
বোকা চাউল -
অসমৰ সুমিষ্ট "বোকা চাউল" বা "কোমল চাউলে" আজি ভাৰত চৰকাৰৰ Intellectual Property India (IPI) Body ৰ পৰা"GI Tag" লাভ কৰি অসমৰ খেতিয়কক গৌৰৱাম্বিত কৰিছে। অসমৰ জহা চাউল, মুগাশিল্প আৰু তেজপুৰৰ লিচুৰ পাছতেই এই কোমল চাউলেও GI Tag লাভ কৰিছে। এইGI Tag এ বোকা চাউলক ভৱিষ্যতে বাণিজ্যিকৰণৰ পথত এখোজ আগুৱাই যাবলৈ সুবিধা দিছে।  বিগত ২০১৬ চনত Lotus Progressive Centre (LPC), Nalbari আৰু Centre for Environment Education (CEE), Guwhati  য়েGI-Tag ৰ বাবে আৱেদন কৰিছিল আৰু শেহতীয়াকৈ যোৱা ২০১৮ চনৰ আগষ্ট মাহত এই বোকা চাউলে GI Tag লাভ কৰিলে।
মেগি, ই-পি, পাষ্টা, ব্ৰেড-বাটাৰ আদি সহজতে প্ৰস্তুত কৰিব পৰা সম্ভাৰে আমাৰ বাবে ৰন্ধন অতি সহজ কৰি তুলিছে। কিন্তু কোমল চাউল হ’ল সহজতে প্ৰস্তুত কৰিব পৰা এল খাদ্য সম্ভাৰ যি আধুনিক কালৰ আবিষ্কাৰ নহয়। ই অতি প্ৰাচীনকালৰ পৰা প্ৰচলিত হৈ আহিছে। কোমল চাউলৰ বিশেষত্ব হ'ল যে এই চাউলবিধ সহজতেই কোমল হৈ খাব পৰা হয়।
ইয়াৰ বাবে আপুনি মাথোঁ ইয়াক কুহুমীয়া বা গৰম পানীত ১০ পৰা ১৫ মিনিট তিয়াই লওক বা ঠাণ্ডা পানীত ৩০ মিনিট মান তিয়াই লওক আৰু তাৰ পাছত দৈ, গুৰ, কলৰে সৈতে খোৱাৰ বাবে সাজু হওক। এই সুমিষ্ঠ আহাৰক জলপান হিচাপে জনা যায়। অসমীয়া জলপানসমূহ অসমীয়া খাদ্য-সংস্কৃতিৰ এটা সন্মানীয়, আদৰৰ-চেনেহৰ অংগ আৰু বেছিভাগ বিশেষ পৰ্ব বা অনুষ্ঠানত ইয়াক কাঁহৰ বাটিত সজাই পৰিবেশন কৰা হয়।
এই অসমীয়া জলপানবিধ কেৱল দেখাতেই যে সুন্দৰ ,আদৰৰ চেনেহৰ বুলিয়েই নহয়, এই জলপান প্ৰচুৰ পুষ্টিগুণেৰে ভৰা। এইটো তথ্য দাঙি ধৰিছে গুৱাহাটী বিশ্ববিদ্যালয়ৰ বায়টেক্নলজী বিভাগে। তেওঁলোকৰ গৱেষণাৰ মতে কোমল চাউলত ১০.৭৩ শতাংশ ফাইবাৰ (fibre) আৰু ৬.৪ শতাংশ প্ৰটিন(protein) থাকে আৰু এই ধানৰ প্ৰজাতিত মাত্ৰ ৪ পৰা ৫ শতাংশহে এমায়ল'জ(amylose) থাকে, যাৰ কাৰণে এই জলপান খালে পেটটো লঘু হৈ থাকে।
সেইদৰে কোমল চাউল, চিৰা-মুড়ি, পিঠাগুৰি, কৰাইগুৰি আদি একেলগে মিহলাই খালে প্ৰচুৰ খাদ্যগুণ পোৱা যায়। পানীত তিয়াই থোৱা কোমল চাউলত আৱশ্যকীয় ভিটামিন, প্ৰটিন, কেলচিয়ামযুক্ত পদাৰ্থ যথেষ্টভাবে নিহিত থাকে। সেইবাবেই অতীতৰ পুৰুষ-মহিলাসকলে এই জলপান খাই শৰীৰ আটিল আৰু কৰ্মঠ কৰি ৰাখিব পাৰিছিল। আমাক বুৰঞ্জীয়ে কয় যে এইবিধ কোমল চাউল আহোম সৈন্যসকলৰ এক প্রিয় আহাৰ আছিল। ১৭ শতিকাত মোগলৰ সৈতে যুঁজ দিয়া আহোম সৈন্যৰ বাবে ই আছিল দেহৰ শক্তিদায়ী ইন্ধন। আজি খেতি পথাৰত কাম কৰি থকা শ-শ কৃষকৰ বাবে ই হৈ পৰিছে শক্তিদায়ী ইন্ধন।যাৰ বাবে ই প্ৰধান খাদ্য হিচাপে ব্যৱহাৰ হৈ আহিছে। এই কোমল চাউলবিধক নামনি অসমত বোকা চাউল বুলি জনা যায়।
নামনি অসমৰ নলবাৰী, বৰপেটা, গোৱালপাৰা, কামৰূপ, দৰং, ধুবুৰী, চিৰাং, বাক্সা, বঙাইগাঁও, কোকৰাঝাৰ আদি জিলাত ইয়াক শালি ধান হিচাপে প্ৰধানকৈ কৰা হয়। এই খেতি জুন মাহত আৰম্ভ হয় আৰু ডিচেম্বৰ মাহলৈ এই ধান চপোৱা হয়। পৃথিৱীৰ সৰ্ববৃহৎ নদীদ্বীপ মাজুলীত এই কোমল চাউলৰ ধানৰ খেতি ব্যাপক হাৰত কৰা হয়। এতিয়া বিজ্ঞানসন্মতভাৱে এই খেতিৰ উত্তৰণ ঘটাবলৈ ভাৰতৰ বিভিন্ন ৰাজ্যত প্ৰচেষ্টা চলাই আছে। বিশেষকৈ অন্ধ্ৰপ্ৰদেশ, বিহাৰ আৰু পশ্চিমবঙ্গ, যাৰ কৃষি জলবায়বীয় ক্ষেত্ৰ অসমৰ লগত কিছু পৰিমানে মিল আছে।
যোৱা ৪ বছৰ ধৰি বোকা চাউলক ভিত্তি কৰি কৃষিৰ লগত জড়িত বিভিন্ন বৈজ্ঞানিক সংস্থাপনৰ বাবে - অসম কৃষি বিশ্ববিদ্যালয়, Indian Council Of Agricultural Research, Assam Science Technology and Environment Council and Guwahati University's Biotechnology Department ত গৱেষণামূলক পৰীক্ষা চলি আছে। আজি এই কোমল চাউলক লৈ আৰম্ভ হৈছে এক নতুন পৰিকল্পনা। এই চিন্তাৰে প্ৰতিফলন "কাপ ৰাইচ"। আপোনালোকে নিশ্চয় ৫ মিনিটতে গৰম পানী ঢালি তৈয়াৰী কৰা ‘কাপ নুদুল্ছৰ’ কথা শুনিছে।
এই বিশ্বজনীন ফাষ্ট ফু'ডৰ তালিকাত এক শেহতীয়া সংযোজন হ'ব "কাপ ৰাইচ"। এই কোমল চাউলক পুষ্টিকৰ ফাষ্ট ফু'ড হিচাপে তৈয়াৰী কৰিবলৈ অহৰহ চেষ্টা চলাইছে দুজন উচ্চ শিক্ষিত অসমীয়াই।
শিৱসাগৰৰ সন্তান এম.বি.এ.ডিগ্ৰী ধাৰী সঞ্জয় চাংকাকতি আৰু বোকাখাতৰ সন্তান মেকানিকেল ইঞ্জিনিয়াৰ কৃষ্ণ শইকীয়াই। দুয়ো সোণাপুৰৰ মৌপুৰত ৩৫ বিঘা মাটিত নিজৰ কৃষি পাম পাতি কৃষি ক্ষেত্ৰত এক নতুন যুগৰ সূচনা কৰিছে।
কোমল চাউলৰ প্ৰস্তুতি - 
এই জলপানবিধৰ তৈয়াৰীত কোনো কৃত্ৰিমতা নাই। মাত্ৰ প্ৰস্তুত কৰাৰ বাবে দুটা প্ৰক্ৰিয়া আছে।
১) কোমল চাউল প্ৰস্তত কৰিবৰ বাবে কোমল ধানৰ প্ৰজাতিৰ প্ৰয়োজন হয়। ধান চপোৱাৰ পিছত এটা নিশা তিয়াই ৰাখি উতলাই ৰ'দত শুকাই ২৪ ঘণ্টাৰ ভিতৰত ইয়াক কোমল চাউললৈ ৰূপান্তৰিত কৰা হয়। কিন্তু এইসময়চোৱাত এটা কথা মন কৰা উচিত যে ধানখিনি একে ৰ’দতে শুকোৱা উচিত, নহ’লে চাউলখিনিৰ সোৱাদ নষ্ট হোৱাৰ সম্ভাৱনা থাকে আৰু এই জলপান আহাৰ হিচাপে গ্ৰহণ কৰিবৰ বাবে আধাঘণ্টামানৰ আগেয়ে তিয়াই ৰাখি পিচত গাখীৰ, দৈ, গুৰ আদিৰে পৰিবেশন কৰা হয়।
২) কোমল ধানখিনি ভালকৈ নিতিওঁৱাকৈ ৰ’দত শুকুৱাই মিলত বা ঢেঁকীত খুন্দি চাউল জাৰি লৈ কেৰাহিত চাউলখিনি ভজা হয়। যেতিয়া চাউলখিনি কিছু ৰঙচুৱা হৈ পৰে তেতিয়া কেৰাহিৰ পৰা কাঢ়ি আনি সাঁচি ৰখা হয়। তাৰ পিচত খোৱাৰ কিছু সময়ৰ আগতে গৰম পানী দি তিয়াই ৰাখি দৈ, গুৰ মিহলি কৰি পৰিবেশন কৰা হয়।
সততে খোৱাৰ বাবে প্ৰস্তুত হৈ থকা কোমল চাউলক অসমৰ ৰান্ধনীশালৰ ঐতিহ্য এবিধ যাদুকৰী খাদ্য সম্ভাৰ বুলি ক'ব পাৰি। আজি কোমল চাউলৰ এই GI Tag এ অসমৰ কৃষকক আন্তঃৰাষ্ট্ৰীয় বজাৰত উচ্চ আসন দিবলৈ সক্ষম হ'ব।
আন্তঃৰাষ্ট্ৰীয় বজাৰত এই যাদুকৰী চাউলৰ পৰিচয় হোৱাৰ লগে-লগে পৰ্যটকেও ইয়াৰ সোঁৱাদ বিচাৰি অসমলৈ ঢাপলি মেলিব। অসমৰ চহা খেতিয়কে পথাৰৰ সোণগুটিৰে নিজক চহকী কৰি সময়ৰ লগত খোজ দি আগবাঢ়ি যাব পাৰিব।
লেখিকা: ঋত্বিকা বৰুৱা
উৎস: সেউজ চিন্তা
 




সুগন্ধিযুক্ত তেল প্ৰস্তুত কৰা আগৰ গছৰ বিষয়ে কিছুকথা
 আগৰ এবিধ মূল্যবান গছ। ঠাই বিশেষে এই গছৰ নাম অগৰু বুলিও জনাজাত। সাধাৰণতে এনে গছ উজনি অসমৰ হাবিত হোৱা দেখা যায়। আগৰ গছৰ গুটিৰ পৰা পুলি ৰোপণ কৰি বাগিছা আকাৰে ব্যৱসায়িক ভিত্তিত ৰোপন কৰিলে অধিক লাভৱান হব পাৰি। এই গছ সৰ্বাধিক ৩০ ফুটমানলৈকে বৃদ্ধি হোৱা দেখা যায়। আগৰ গছৰ কাঠৰ পৰা অতি মূল্যবান সুগন্ধি তেল প্ৰস্তুত কৰা হয়। বহিঃৰাষ্ট্ৰৰ চৌদি আৰৱকে আদি কৰি বিভিন্ন দেশত এই সুগন্ধি তেলৰ সমাদৰ অধিক। সেয়ে আগৰ গছৰ মূল্য আজিৰ দিনত সৰ্বাধিক আৰু ব্যৱসায়িক ভাবে লাভৱান হ’ব পাৰি।
গুটি সংগ্ৰহ
সাধাৰণতে গ্ৰীষ্ম কালত আগৰ গছৰ ফুল ফুলি, ফল ধৰে। পৈণত ফলৰ পৰা গুটিবোৰ সংগ্ৰহ কৰি ভেটি আকাৰৰ মাটিত অলপ ঢাক খোৱাকৈ ৰুব লাগে। সংৰক্ষণ কৰা গুটিবোৰ মাটিৰ ওপৰত বা মুকলিকৈ ১৫ দিনৰ বেছি সময় ৰাখিব নালাগে, কিয়নো এই গছৰ গুটিবোৰৰ অঙ্কুৰণ ক্ষমতা বেছি দিনলৈ সজীব হৈ নাথাকে। ভেটি আকাৰৰ মাটিত ৰোৱাৰ পিছত প্ৰখৰ ৰ’দ, বৰষুণৰ পৰা নিৰাপদে ৰাখিবলৈ ওপৰত চালি দি ছাঁৰ ব্যৱস্থা কৰিব লাগে। লগতে নিয়মিতভাবে পানী যোগান ধৰিব লাগে, যাতে গুটিবোৰ জীপাল হৈ থাকে। এনেকৈ গুটিবোৰ ৰোৱাৰ ১৫-২০ দিনৰ পিছত গজালি আহিবলৈ ধৰিব আৰু এই পুলিবোৰৰ বৃদ্ধি অত্যাধিক ধীৰগতিৰে হয় বাবে প্ৰায় ২,৩ মাহৰ পিছত যেতিয়া ওখই ১০-১৫ ছে.মি.মান হ’ব তেতিয়া পুলিবোৰ মাটিৰে সৈতে উভালি আনি পলিথিনৰ বেগত মাটি ভৰাই নাৰ্ছাৰী আকাৰে সংৰক্ষণ কৰি, পিছত বিক্ৰীৰ বাবে বজাৰলৈ মোকলাই দিলেও অধিক লাভৱান হ’ব পাৰি।
যদি কোনোৱে নিজাকৈ আগৰ গছ ৰুবলৈ বিচাৰে, তেনেহ’লে পুলিবোৰ মাটিৰে সৈতে উভালি আনি মুকলি ওখ চাপৰিসদৃশ মাটিত ২ মিটাৰ মানৰ ব্যৱধানত গাঁত খান্দি ৰুব লাগে। প্ৰথমে দুবছৰমানলৈ পুলিবোৰে সূৰ্য্যৰ প্ৰখৰ ৰ’দ সহ্য কৰিব নোৱাৰে, সেয়ে প্ৰতিটো পুলিৰ ওপৰত ছাঁ দিয়াৰ ব্যৱস্থা কৰিব লাগে। পিছলৈ কিন্তু কোনো ধৰণৰ ছাঁ প্ৰয়োজন নহয়গৈ, বৰঞ্চ সূৰ্য্যৰ ৰশ্মিৰহে অধিক প্ৰয়োজন হয়। এটা কথা লক্ষ্য ৰাখিব লাগে যাতে মুকলি ঠাইত ৰোৱা পুলিবোৰৰ গুৰিত যাতে কেতিয়াও বৰষুণৰ পানী জমা হৈ নাথাকে আৰু পুলিবোৰৰ গুৰিৰ পৰা ঘাঁহ-বনবোৰ নিয়মীয়াকৈ চিকুণাই ৰাখিব লাগে। অন্যথা পুলিবোৰ স্বাস্থ্যবান নহৈ ৰুগীয়া হোৱাৰ সম্ভাৱনা থাকে।
আন যিকোনো উদ্ভিদৰ তুলনাত যিহেতু আগৰ গছৰ বৃদ্ধি লেহেমীয়া, সেয়ে এজোপা পূৰ্ণাঙ্গ আগৰ গছ হ’বলৈ অতি কমেও ১৫-২০ বছৰমান সময়ৰ প্ৰয়োজন হয়। আগৰৰ পুলিবোৰ স্বাস্থ্যবান আৰু পূৰ্ণাঙ্গ গছ হৈ উঠিলে, মাটিৰ পৰা ঢুকি পোৱাকৈ প্ৰতিজোপা গছৰ গাত, অৰ্থাৎ ছালত লোৰ জোঙা গেজেঙেৰে কিছু আঁতৰে আঁতৰে খুচি খুচি ফুটা কৰি দিব লাগে নাইবা ঘৰুৱা দা-ৰে গছজোপাৰ ছালত কিছু আঁতৰে আঁতৰে ২ ইঞ্চিমান দ-হোৱাকৈ ঘপিয়াই দিব লাগে। এনে কৰিলে গছজোপাৰ পৰা এবিধ আঠাজাতীয় বস্তু নিঃসৰিত হ’ব আৰু কেইদিনমানৰ ভিতৰতে তাত পোকে ধৰিব। এনেকৈ লাগি ধৰা পোকবোৰে গছৰ পৰা ওলোৱা আঠাবোৰ গোটেই গা-গছত মিহলাই পেলায়। আৰু আঠাবোৰ খমলা বান্ধিলে সেইবোৰ সুগন্ধি প্ৰস্তুত কৰাৰ বাবে সংগ্ৰহ কৰা হয়।
তদুপৰি পৈণত গছ একোজোপাৰ গাটো যেতিয়া ১-২ ফুট ব্যাসাৰ্দ্ধৰ হয়গৈ তেতিয়া গছৰ মাজভাগত টান ক’লা বৰণৰ কাঠৰ সৃষ্টি হয়। গা-গছজোপা কাটি টুকুৰা কৰি, তাৰ মাজৰ সেই ক’লা অংশ ছাচ বা কুঠাৰেৰে সুক্ষ্মভাবে ছাচি ছাচি মূল্যবান অংশ সংগ্ৰহ কৰা হয়। এই অংশও ব্যৱসায়িক ভিত্তিত সুগন্ধিযুক্ত তেল প্ৰস্তুত কৰিবৰ বাবে ব্যৱহাৰ কৰা হয়।বহিঃৰাষ্ট্ৰলৈ এনেকৈ ছাচি সংগ্ৰহ কৰা কাঠৰ টুকুৰাবোৰ ৰপ্তানি কৰিব পাৰি। উজনি অসমৰ যোৰহাট, শিৱসাগৰকে আদি কৰি বৰ্তমানে নগাঁও জিলাৰো হোজাই, নীলবাগান অঞ্চলত এনে মূল্যবান আগৰ গছৰ এখন বৃহৎ বজাৰ গঢ়ি উঠিছে, য’ৰ পৰা থলুৱা আগৰ খেতিয়ক অধিক লাভান্বিত হ’ব পাৰিছে।

 

 

 

 
চেগুণ গছৰ ৰোপণ পদ্ধতি
চেগুণ ওখই প্ৰায় ২০ ৰ পৰা ৩০/৪০ ফুট পৰ্য্যন্ত হোৱা দেখা যায়। শীতৰ দিনত এই গছৰ বুঢ়া পাতবোৰ সৰি ডালবোৰ উদং হৈ পৰে আৰু বসন্তৰ আগমনৰ লগে লগে পুনৰ কুঁহিপাত মেলা দেখা যায়। এনে গছ সাধাৰণতে বালিয়া মাটি আৰু পলসুৱা আলতীয়া মাটিত স্বাস্থ্যবান হয়। ওখ পাহাৰীয়া এঢলীয়া অঞ্চলত এই গছ ৰোপণ কৰিব পাৰিলে সুফল পোৱা যায়।
নতুন পুলিৰ বাবে গুটি সংগ্ৰহ
চেগুণ গছৰ গুটি সাধাৰণতে নবেম্বৰ-ডিচেম্বৰ মাহত পূৰঠ হয়। নিৰোগী গছৰ পৰা সংগ্ৰহ কৰা গুটিবোৰ মাটিত এটা ডাঙৰ গাঁত কৰি, গুটিবোৰৰ তলত আৰু ওপৰত শুকান গোৱৰ মিহলি জাৱৰ ভালকৈ দি গাঁতটোৰ মুখখন ভালকৈ বন্ধ কৰিব লাগে। নিয়মিত ভাবে পানী গুটিবোৰত দিবলৈ এটি ছিদ্ৰ ৰাখিব লাগে যাতে গুটিবোৰ জীপাল হৈ থাকে। এইদৰে ১৫, ১৬ দিন মান ৰাখি গুটিবোৰ গাঁতৰ পৰা উলিয়াই আনি মুকলি মাটিত সিঁচিব পাৰি।
নাইবা নিৰোগী চেগুণ গছৰ পৰা সংগ্ৰহ কৰা গুটিৰ মাজৰ ভালৰো ভাল গুটি বাচি বাচি মৰাপাটৰ বস্তাত ভৰাই গুটি ৩ দিনমান পানীত তিয়াই ৰাখিব লাগে। এনেকৈ চাৰিদিনৰ দিনা গুটিবোৰ মুকলি ঠাইত দুদিনমান ৰ’দত শুকুৱাই পুনৰ একেধৰণে বস্তাত ভৰাই আকৌ এদিনৰ বাবে পানীত তিয়াই ৰাখিব লাগে। এনেকৈ ৩, ৪ বাৰমান কৰিব লাগে। এনে পদ্ধতিৰেহে গুটিবোৰ ৰোপণ কৰিবৰ বাবে সাজু কৰিব লাগে, অন্যথা গুটিবোৰ বহুদিনলৈ নগজাকৈ থাকিব বা সুপ্ত অৱস্থাত থাকিব পাৰে। এনেদৰে সাজু কৰা চেগুণৰ গুটিবোৰ লগে লগেই ৰুব নালাগে। গুটিবোৰ পুৰণি হ’বলৈ এবছৰমান মুকলিকৈ বতাহ পোৱাকৈ ৰাখিব লাগে। গুটিবোৰ পুৰণি হলে মুকলি মাটি এডৰাত বা ওখ এঢলীয়া ঠাইত সিঁচিব লাগে।
শিপাৰ পৰা পুলি উৎপাদন
এই পদ্ধতিত পূৰঠ নিৰোগী পৈণত চেগুণ গছৰ পৰা শিপাৰ কিছু অংশ আনুমানিক ৮-১০ ইঞ্চিমান জোখত কাটিব লাগে। এতিয়া টুকুৰা শিপাৰ টুকুৰাবোৰ পলসুৱা চহোৱা ওখ ঠাইত প্ৰায় ৩-৪ ইঞ্চিমান পোঁত যোৱাকৈ মাটিত খুচি খুচি ৰুব লাগে। পাৰিলে মাটিত ৰোৱা শিপাবোৰৰ কাষে কাষে শুকান গোৱৰ চটিয়াই দিব লাগে। এনেকৈ ৰোৱা শিপাৰ টুকুৰাবোৰৰ ওপৰত কমেও ২০-২৫ দিন মান নিয়মিত ভাবে পুৱা গধূলি পানী যোগান ধৰিব লাগে। এই সময়খিনত শিপাৰ টুকুৰাবোৰ লৰিবলৈ দিব নালাগে বা ঠাই সলাব নালাগে। এনেকৈ প্ৰায় এমাহমানৰ পিছত দেখা যাব যে সেইবোৰৰ মূৰত কোঁহপাত মেলিছে। কোঁহপাতবোৰ অলপ ডাঙৰ হ’বলৈ দিব লাগে, যাতে পাত ডাঙৰ হোৱাৰ লগে লগে নতুন শিপায়েও কিছু পৰিমাণে মাটিত চানি ধৰে। তাৰ পিছত এটা এটাকৈ পাত, শিপা অহা ডালবোৰ ৩ মিটাৰ মানৰ দূৰে দূৰে ৰোপণ কৰিব পাৰি। নাইবা ব্যৱসায়িক ভিত্তিত পলিথিনৰ বেগত মাটিৰে সৈতে ভৰাই বিক্ৰীৰ বাবে বজাৰলৈ উলিয়াই উপযুক্ত মূল্য আহৰণ কৰিব পাৰি।
এইদৰে ৰোপণ কৰা পুলিবোৰৰ গুৰিত ভালকৈ মাটি চপাই দিব লাগে আৰু নিয়মিতভাবে পানীৰ যোগান ধৰিব পাৰিলে ভাল। চেগুণ গছ খুব ধীৰগতিৰে বৃদ্ধি হয়, সেয়ে পুলিবোৰ প্ৰায় ১ বছৰ মানৰ ভিতৰত ১-২ মিটাৰমান হোৱাৰ পিছত পুলিবোৰৰ তলৰ ফালৰ পাতবোৰ এটা দুটাকৈ চিঙি দিব লাগে যাতে পুলিবোৰে সোনকালে নতুন কোঁহপাত মেলিব পাৰে। এনে কৰিলে পুলিবোৰৰ বৃদ্ধিও খৰতকীয়া হোৱা দেখা যায়।
চেগুণ কাঠৰ প্ৰয়োগ
মূল্যবান আৰু টান কাঠ হিচাবে চেগুন কাঠ ঘৰুৱা আঁচবাব যেনে চোফা, টেবুল, শোভাবৰ্দ্ধক, জাহাজৰ কেবিন, বন্দুকৰ নাল আদি বিভিন্ন কামত ব্যৱহাৰ কৰা হয়। চেগুণ কাঠে বজাৰত সুকীয়া স্থান দখল কৰিবলৈ সক্ষম হৈছে। ব্যৱসায়িক ভিত্তিত চেগুণ কাঠৰ ব্যৱসায় জীৱিকা হিচাবে গ্ৰহণ কৰিব পাৰি বা লাভৱান হ’ব পাৰি।
 বিঃদ্ৰঃ- একোটা জীৱন বীমাতকৈ, বাৰীৰ ঢাপত ৫০ টা চেগুণৰ পুলি ২০ বছৰৰ ম্যাদ লক্ষ্য কৰি ৰোপণ কৰিলে লাভৱান হ‘ব নোৱাৰিনে..??

 

 

 

 
ব্যৱসায়িকভাবে ডালিয়া ফুলৰ উৎপাদন
ডালিয়া এবিধ শীতকালীন ফুল। এইবিধ ফুল বিভিন্ন ৰঙৰ হয়। বগা, ৰঙা, গুলপীয়া, হালধীয়া আদি ইয়াৰ বিভিন্ন ৰঙ আৰু আকাৰে মানুহৰ মন আকৰ্ষণ বেছিকৈ বৃদ্ধি কৰে। ইয়াৰ গা-গছডাল কোমল আৰু ঠুনুকা হয়।
জলবায়ু
অসমৰ জলবায়ুত ব্যৱসায়িক ভিত্তিত এই ফুলৰ খেতি বাবে অতি সুন্দৰ। এই ফুলৰ সঠিক বৃদ্ধি আৰু ফুল উৎপাদনৰ বাবে মজলীয়া জলবায়ুৰ প্ৰয়োজন হয়। সাধাৰণতে অক্টোৱৰ-নৱেম্বৰ মাহৰ পৰা এই ফুল ৰুবৰ বাবে অতি উপযোগী সময়।
ডালিয়া ফুলৰ বাবে প্ৰস্তুতি
ডালিয়া ফুলৰ বাবে থলুৱা ভাবে গুটি পচাই পুলি গজালে বৰ ফলপ্ৰসু নহয়। ইয়াৰ বাবে আমদানিকৃত সৰু বটলৰ সাঁফৰৰ দৰে মাটিৰ পাত্ৰত এধানিমান মাটিৰে সৈতে ৫ ইঞ্চিমান দৈৰ্ঘ্যৰ পুলি ক্ৰয় কৰিব লাগে। পুলিবোৰ সাধাৰণতে বহিঃৰাজ্যৰ পৰা স্থানীয় নাৰ্ছাৰীবোৰে পাইকাৰী হাৰত ক্ৰয় কৰি আনি সেইবোৰ খুচুৰাকৈ বিক্ৰি কৰে। একোটা পুলিৰ মূল্য প্ৰায় ১.৫০ টকাৰ পৰা ২.০০ টকালৈকে পোৱা যায়। এনে পুলি গুৱাহাটীৰ আশে-পাশে থকা নাৰ্ছাৰীবোৰত সুলভ মূল্যত পোৱা যায়।
এই ফুল ৰুবৰ বাবে আৰু এটা সুবিধা আছে যে এবাৰ এনে পুলিবোৰ নাৰ্ছাৰীৰ পৰা পাইকাৰী হাৰত কিনি আনি পুলিবোৰ অলপ ডাঙৰ হলেই ইয়াৰ স্বাস্থ্যবান নিৰোগী ডাল পাতৰ সৈতে কাটি আন ঠাইত ৰুলে বেছি লাভৱান হব পাৰি। তাৰোপৰি কিছুমান পুলি ওখ ৰ’দঘাই ঠাইত ৰুলে এটা সময়ত গছ বুঢ়া হৈ মৰি যাব আৰু তেতিয়া গছডাল উভালি নেপেলাই ৰাখি থৱ লাগে। কাৰণ পুৰঠ গছৰ গুড়িত আলুৰ সৃষ্টি হয় আৰু সেই আলু মাটিৰ তলতে বহুদিনলৈ থাকি যায়। পৰবৰ্ত্তী অনুকুল বতৰৰ সময়ত সেই আলুৰ পৰা গজালি আহিব আৰু তাৰ পৰা পুৰঠ নিৰোগী ডাল কাটি পুনৰ নতুন ডালিয়া পুলিৰ সৃষ্টি কৰিব পৰা যায়।
ডালিয়া ফুলৰ পুলি ৰোৱা পদ্ধতি
প্ৰথম অৱস্থাত চহোৱা মাটি আনি সেইবোৰৰ চপৰাবোৰ ভালকৈ গুডি় কৰি চালনীৰে চালি ল’ব লাগিব, তাৰ পিছত সেই মাটিৰ লগত হয় শুকান গোৱৰ নহ’লে বইলাৰৰ বিস্থা চালনীৰে চালি মিহলাই ল’ব লাগে। এতিয়া ওপৰত কৈ অহাৰ দৰে পুলিবোৰ ক্ৰয় কৰি আনি সেইবোৰৰ গুড়িত লাগি থকা মাটিৰ সৰু পাত্ৰটো পৃথক কৰিব লাগে। বজাৰৰ পৰা আধাকেজি বস্তু ভৰাব পৰা প্লেষ্টিকৰ থোনা কেজি হিচাপত কিনি আনি সেইবোৰত মাটিৰ মিশ্ৰনটো ভৰ্ত্তি কৰি ভৰাই সাজু কৰিব লাগে। পুলিবোৰ ক্ৰয় কৰাৰ আগতেই থোনা আৰু মাটি প্ৰস্তুত কৰাটো প্ৰয়োজনীয়, কাৰণ পুলিবোৰ বেছি দিন তেনেকৈ নুৰুৱাকৈ ৰাখিলে লেৰেলি মৰি যাব পাৰে। এতিয়া পুলিবোৰ এটা এটাকৈ প্ৰতিটো ঠোঙাত ৰুই শাৰী শাৰীকৈ থৈ গৈ সম্পূৰ্ণ ৰুই হ’লেই পুলিবোৰত সামান্য পানীৰ যোগান ধৰিব লাগে। এই সময়ত পুলিবোৰত পাৰিলে ছাঁৰ ব্যৱস্থা কৰিলে ভাল। এনেকৈ এসপ্তাহমান নিয়মিত পুৱা আৰু গধূলি পানী দিয়াৰ পিছত পুলিবোৰ ঠন ধৰি উঠিব। পানী দিয়াৰ বাবে পুলি ৰোৱা ঠোঙাবোৰৰ মাটি কামোৰ খাই পৰে আৰু সেয়ে প্ৰায় ১,২ সপ্তাহমানৰ পিছত ঠোঙাবোৰৰ গা-টোত ধৰি দুই হাতেৰে অলপ মোহাৰি দিব লাগে যাতে ভিতৰৰ মাটিৰ খমলাবোৰ ভাঙি যায় আৰু পুলিবোৰৰ শিপা সহজে বৃদ্ধি হ’ব পাৰে। এনেকৈ ৩০ ৰ পৰা ৪৫ দিনৰ ভিতৰত পুলিবোৰ প্ৰায় একফুট মান দীঘল হ’বগৈ আৰু তেতিয়াই সেইবোৰৰ পুৰঠ নিৰোগী ডাল কাটি আন মাটি ভৰ্ত্তি ঠোঙাত একেই পদ্ধতিৰে ৰুলেই নতুন পুলি সৃষ্টি হ’ব।
একে ধৰণেৰে এই ফুলৰ পুলি ঘৰুৱাভাবে মাটিতো ৰুব পাৰিব। কিন্তু মাটিত ৰোৱাৰ আগতে বহলকৈ গাত খান্দি গাতৰ মাটিখিনি ভালকৈ গুড়ি কৰি ৰুব লাগে আৰু গুড়িত শুকান গোৱৰৰ গুড়ি মিহলাই দিব লাগে। মাজে সময়ে গুড়িৰ মাটি খমলা বান্ধিলে খন্তি জাতীয় আহিলাৰে মাটিবোৰ অলপ চিকুনাই দিব লাগে।
ডালিয়া ফুলৰ পৰিচৰ্য্যা
এই ফুলৰ গছ ২ মাহ মানৰ ভিতৰত পুৰঠ হয় আৰু ফুলৰ কলি ধৰিবলৈ আৰম্ভ কৰে। এই সময়ত ফুলৰ গছজোপাৰ কাণ্ডৰ ওজন বাঢ়ে আৰু সেয়ে বেঁকা হৈ পৰি যোৱা সম্ভাৱনা থাকে বাবে তাৰ পৰা বাচিবলৈ কিছুমান বাঁহৰ সৰু সৰু খুটি ঠোঙাটোৰ মাটিত পুতি গছজোপাৰ ভাৰসাম্য ৰক্ষাত সহায় কৰিব লাগে। এই ফুলৰ পাতবোৰ সামান্য লেৰেলি যোৱা যেন দেখিলেই পুৱা গধূলি পানীৰ যোগান ধৰিব লাগে। প্ৰয়োজনতকৈ অধিক পানী যোগান ধৰাৰ ফলত কেতিয়াবা গছৰ গুড়িটো গেলি ক্ষতি হোৱাৰ সম্ভাৱনা থাকে।
বজাৰ দখল
ডালিয়া ফুলৰ গছে উপযুক্ত বাতাবৰণত পালে, ডাল মেলি মেলি চাৰি পাঁচ পাহলৈকে, আৰু কেতিয়াবা তাতোধিক পৰিমাণে ফুলা দেখা যায়। এনেকৈ ফুলৰ কলি পেলোৱা আৰম্ভ কৰিলেই বা ফুল ফুলিবলৈ ধৰিলেই গছবোৰ বিক্ৰিৰ বাবে উপযুক্ত হৈ পৰে। তেতিয়াই পাইকাৰী হাৰত এই ফুল ঠোঙাৰ সৈতে প্ৰায় ৪০-৫০ টকা পৰ্যন্ত দৰত বিক্ৰি কৰিব পাৰি। তাৰোপৰি প্লাষ্টিকৰ ঠোঙাৰ পৰা বাহিৰ কৰি মাটিৰে নিৰ্মিত টাবত বিক্ৰিৰ সময়ত ৰুই বজাৰলৈ উলিয়াই দিব পাৰিলে, প্ৰতিজোপা ডালিয়াত গড়ে ৮০ ৰ পৰা ১২০ টকা পৰ্য্যন্ত মুনাফা আদায় কৰিব পাৰি।
(এই গোটেই পদ্ধতিখিনি আমাৰ ব্যক্তিগত অভিজ্ঞতাৰ পৰাহে সন্নিবিষ্ট কৰা হৈছে। ইয়াত কোনো ধৰণৰ বৈজ্ঞানিক পদ্ধতিৰ কথা উল্লেখ কৰা হোৱা নাই। আশাকৰো ৰাইজৰ কিঞ্চিত হলেও সহায় হ’ব।)

 

 

 

লিখক: নিতুল বৰা





সকলো মানুহেই জীয়াই থাকিবলৈ জীৱন সংগ্ৰামত অৱতীৰ্ণ হ’ব লাগিব, স্ংগ্ৰামহীন জীৱন জীৱনেই নহয়। এই ভাষ্য ব্ৰহ্মপুত্ৰৰ খহনীয়াত সৰ্বস্ব হেৰুৱায়ো সৎ সাহসেৰে চৰ-চাপৰি নতুবা কোনোবা মথাউৰিৰ পথৰ দাঁতিত বাস কৰা মৰিগাঁও জিলাৰ ভূৰাগাওঁ ৰাজহ চক্ৰৰ অন্তৰ্গত একাংশ লোকৰ। খহনীয়াত ঘৰ-বাৰী, কৃষি ভূমি হেৰুৱায়ো জীয়াই থাকিবলৈ পুনৰ চৰ-চাপৰি আৰু নৈ পৰীয়া অঞ্চলৰ কৃষিভূমিসমূহত কৃষিকৰ্মত নিয়োজিত হৈ পৰিছে বহু কৃষক। উল্লেখ্য যে খহনীয়াগ্ৰস্ত অঞ্চলটোৰ কৃষকসকলে কমদিন আৰু অতি কম খৰছৰ ভিতৰত কৰিব পৰা লাভজনক খেতি হিচাপে চিনাক্ত কৰিছে মাকৈ খেতি। জানিব পৰা মতে এডৰা মাটিতে এই খেতি কৰাৰ পিছত সেই একেডৰা মাটিতে পুনৰ শালি বা বাও ধানৰ খেতি কৰিব পৰা যায়। ৰাজহ চক্ৰটোৰ অন্তৰ্গত পোকালাগি, বৰশীবন্ধা, গেৰুৱা, তাপতলা, সোণডোৱাৰ উপৰি কালাই চৰ, মিৰিকামাৰী চৰ, শলমাৰী চাপৰি, হলৌকন্দা চৰ, সেউজীয়া পথাৰ চাপৰি, গমলু চৰ আদিকে ধৰি প্ৰায়বোৰ চাপৰিত এইবাৰ মাকৈ খেতি নদন-বদন হৈ উঠিছে। ইতিমধ্যে কৃষকসকলে পথাৰৰ পৰা উৎপাদিত মাকৈসমূহ চপোৱা কাৰ্য আৰম্ভ কৰিছে। জানিব পৰা মতে, এইবাৰ চৰ-চাপৰি আৰু নৈপৰীয়া অঞ্চলটোৰ ২০৮৫ হেক্টৰ কৃষিভুমিত মাকৈ খেতি কৰা হৈছে। ৰাজহ চক্ৰটোৰ পোকালাগি গাওঁৰ জ্যোতিষ বিশ্বাস আৰু কালাই চৰৰ আলালউদ্দিনে জনোৱা মতে, বৰ্তমান সময়ত অতি লাভজনক খেতি হৈ পৰিছে মাকৈ খেতি। উৎপাদন অনুপাতে খৰচৰ পৰিমাণ একেবাৰে সামান্য। তেওঁলোকে কোৱামতে, প্ৰতি বিঘা মাটিত হাল বোৱা, বীজ, সাৰ প্ৰয়োগসহ উৎপদিত শস্য চপোৱালৈ খৰচ হয় মাত্ৰ ২০০০-২৫০০ টকা। ইয়াৰ বিপৰীতে প্ৰতি বিঘা মাটিত মাকৈ উত্ৎপাদন হয় ১২-১৪ কুইন্টল। বৰ্তমান বজাৰৰ মূল্য প্ৰতি কুইন্টল মাকৈত ১২০০ টকা। সেই হিচাপে এজন মাকৈ খেতিয়কে প্ৰতি বিঘা মাটিত ২০০০-২৫০০ টকা খৰচ কৰি পায় ১৪,৪০০-১৬৮০০ টকা। মাকৈ খেতিৰ এনে লাভজনক দিশটোৰ প্ৰতি লক্ষ্য ৰাখি ৰাজহ চক্ৰটোৰ শ শ কৃষকে মাকৈ খেতি কৰিবলৈ আগবাঢ়ি অহা পৰিলক্ষিত হৈছে। আনকি নিজৰ কৃষি ভূমি নথকাসকলেও আনৰ মাটি চুক্তি লীজ অৰ্থাত চুক্তিত লৈ বিঘাই বিঘাই মাকৈ খেতি কৰিবলৈ মন মেলিছে। ৰাজহ চক্ৰটোৰ পোকালাগি গাওঁৰ তেনে এজন মাকৈ খেতিয়ক হৈছে জ্যোতিষ বিশ্বাস। এইজন কৃষকে এইবাৰ ১০ বিঘা মাটিত মাকৈ খেতি কৰিছে। একেদ’ৰে শ’লমাৰী চাপৰিৰ জামানউদ্দিনে ১৫ বিঘা, আবুল কালামে ৮ বিঘা, আকব মিঞাই ৮ বিঘা, হলৌবান্দা চৰৰ ছাত্ৰা আলিয়ে ৫ বিঘা, মহম্মদ আলীয়ে ৪ বিঘা, তফাৰ্জুলে ২ বিঘা মাটিত মাকৈ খেতি কৰি পৰিয়াল পোহপাল দিবলৈ সমৰ্থ হৈছে। এইসকল ভূমিহীন মাকৈ খেতিয়কে প্ৰকাশ কৰা মতে, চৰকাৰ তথা জিলা কৃষি বিভাগে যদি তেওঁলোকক বীজ আৰু সাৰ যোগান ধৰিলেহেঁতেন তেতিয়া তেওঁলোকে আৰু অধিক উপকৃত হ’লহেতেন। কিন্তু ৰাজহ চক্ৰটোৰ মাকৈ খেতিয়কসকলৰ প্ৰতি কৃষি বিভাগে কোনো গুৰুত্ব দিয়া নাই। ইমানৰ পিছতো ৰাজহ চক্ৰটোত বৃহৎ পৰিমাণে উৎপাদিত মাকৈসমূহ ৰাজ্যখনৰ বিভিন্ন প্ৰান্তলৈ ৰপ্তানি হৈ থকা বুলি মাকৈ খেতিয়ক সকলে জনায়।
বিষ্ণু ডেকা, দৈনিক অসম।




ভাৰতবৰ্ষত ধান আৰু ঘেহুঁৰ পিছতে মাকৈ বা গোমধান আটাইতকৈ প্ৰয়োজনীয় আৰু সকলোৰে প্ৰিয় খাদ্য শস্য।বৰ্তমান দেশত প্ৰায় ৮.১২ নিযুত কৃষি ভূমিত ইয়াৰ খেতি কৰা হয় আৰু প্ৰায় ১০০ নিযুত মানুহৰ সংস্থাপন দিয়াত এই বিধ শস্যৰ প্ৰত্যক্ষ বা পৰোক্ষ ভাৱে অৰিহণা আছে। দেশত মুঠ উৎপাদনৰ ২৫% মানুহৰ খাদ্য, ১২% পোহনীয়া জীৱ-জন্তৰ খাদ্য, ৪৯% হাঁহ-কুকুৰাৰ দানা হিচাপে বৰ্তমান সময়ত মাকৈ ব্যৱহাৰ কৰা হয়। ইয়াৰ উপৰিও বিভিন্ন উদ্যোগত মাকৈ ব্যৱহাৰ হয়।
সাধাৰণতে মাকৈ এবিধ শৰ্কৰা, চৰ্বি, প্ৰ’টিন আৰু কিছুমান ভিটামিন আৰু খনিজ দ্ৰব্যযুক্ত খাদ্য, বিশ্বৰ উন্নয়নশীল দেশ সমূহ মাকৈৰ পৰা প্ৰয়োজনীয় প্ৰ’টিন আৰু শক্তি (Calorie) আহৰণ কৰে। লাইচিন্‌ (Lysine) আৰু ট্ৰিপ্ট’ফেন (Tryptophan) নামৰ দুবিধ প্ৰ’টিন সাধাৰণ মাকৈত পোৱা নাযায়। ইয়াৰ বাবে মাকৈ প্ৰজনন বিদ সকলে উৎকৃষ্ট প্ৰ’টিনযুক্ত মাকৈ (Quality Protein Maize) চউকৈ QPM উদ্ভাৱন কৰি উলিয়াইছে। মাকৈ গছত ‘অ’পেক – ২ জিন’ সন্নিৱিষ্ট কৰি QPM তৈয়াৰ কৰা হৈছে।
সুস্বাস্থ্য গঠনত মাকৈৰ উপকাৰিতা
১) পাকস্থলীৰ কৰ্কট ৰোগৰ ভয়াবহতা হ্ৰাস কৰে।
২) হাড়ৰ শক্তি বৃদ্ধি কৰে।
৩) অৰ্শৰোগ/কেচুমুৰীয়া নিৰাময় কৰাত সহায় কৰে।
৪) ভিটামিন আৰু খনিজ লৱনৰ উৎকৃষ্ট উৎস।
৫) দৃষ্টি শক্তি আৰু সৌন্দৰ্য বৃদ্ধি কৰে।
৬) মধুমেহ আৰু উচ্চ ৰক্তচাপ নিয়ন্ত্ৰণ কৰে।
৭) দেহত কলেষ্ট্ৰৰেলৰ পৰিমাণ বৃদ্ধি হোৱাত বাধা দিয়ে।
৮) ৰক্তহীনতা দূৰ কৰে।
৯) বীজাণু প্ৰতিৰোধ ক্ষমতা বৃদ্ধি কৰে।
১০) হৃদৰোগ জনিত বেমাৰৰ ভয়াবহতা হ্ৰাস কৰে।
মাকৈত থকা বিভিন্ন মৌল, খনিজ লৱণ আৰু ভিটামিনৰ পৰিমাণ




মৌল


খনিজ লৱন


ভিটামিন




আহ      :   ১১%


মেগনেচিয়াম : ৯%


থায়ামিন     : ১৩%




প্ৰ’টিন     : ৬%


ফচফৰাছ   : ৯%


ভিটামিন চি   : ১১%




কাৰ্বহাইড্ৰেট  : ৬%


পটাচিয়াম   : ৮%


ফলেট       : ১১%




কেলৰি     : ৪%


মেংগানিজ   : ৮%


নিয়াচিন      : ৯%




 
মাকৈৰ পুষ্টিকাৰক গুণসমূহ
মাকৈত থকা ভিটামিনৰ পৰিমাণ (মিলিগ্ৰাম/১০০ গ্ৰাম খোৱা মাকৈৰ)




খাদ্যৰ নাম


কেৰোটিন (µg)


থায়ামিন


ৰাইবোফ্লেভিন


নিয়াচিন


ফলিক এচিড




শুকান মাকৈ


৯০


০.৪২


০.১১


১.৮


২০.০




কোমল মাকৈ


৩২


০.১১


০.১৭


০.৬


২০.০




 
মাকৈত থকা খনিজ লৱন আৰু সুশম মৌল (মিলিগ্ৰাম/১০০ গ্ৰাম খোৱা মাকৈৰ)




খাদ্যৰ নাম


মেগনেচিয়াম


চডিয়াম


পটাচিয়াম


কপাৰ


মেংগানিজ


মলিবলোম


জিংক


ক্ৰমিয়াম


চালফাৰ


ৰ্ক্লৰিন




শুকান মাকৈ


১৩৯


১৫.৯


২৮৬


০.৪১


০.৪৮


০.০৩৮


২.৮


০.০০৪


১১৪


৩৩




কোমল মাকৈ


৪০


৫১.৭


১৫১


৬১


৩৮


-


-


-


-


-




 
মাকৈত থকা চৰ্বি আৰু ফেটি এচিডৰ পৰিমাণ (গ্ৰাম/১০০ গ্ৰাম খোৱা মাকৈৰ)




খাদ্যৰ নাম


চৰ্বি


পালমিটিক এচিড


ষ্টিয়েৰিক এচিড


লেইক এচিড


লিনলেনিক এচিড




মাকৈ


৪.৮


০.৭০


০.২০


১.১


২.২




 
মাকৈত থকা চৰ্বি আৰু ফেটি এচিডৰ পৰিমাণ (গ্ৰাম/১০০ গ্ৰাম খোৱা মাকৈৰ)




খাদ্যৰ নাম


মুঠ খাদ্যআহ


দ্ৰবীভূত খাদ্য   আহ




শুকান মাকৈ


১১.৯


০.৯




 
উন্নত কৃষি পদ্ধতি
১) উন্নত জাঁত : বিভিন্ন ঠাইতধ্ব্যৱহাৰ কৰা ৭ বিধ উন্নত জাতৰ বিষয়ে উল্লেখ কৰা হ’ল-




জাত


শস্যকাল




এইচ. কিউ. পি.   এম. - ৭


৮৬ – ৯৫ দিন




বিবেক কিউ. পি.   এম. – ৯


<৭৫ দিন




এইচ. কিউ. পি.   এম. – ৫


৮৮ – ৯০ দিন




এইচ. কিউ. পি.   এম. – ১


৮৮ – ৯০ দিন




শক্তি – ১


৭৬ – ৮৫ দিন




শক্তিমান – ১


৮৬ – ৯৫ দিন




শক্তিমান – ১


৯৬ দিন




 
২) সিচাঁৰ সময় :




সময়


সঠিক   তাৰিখ




খাৰিফ/   গ্ৰীষ্ম


জুনৰ   শেষৰ সপ্তাহৰ পৰা ১৫ জুলাই




ৰবি/শীত


নৱেম্বৰ   প্ৰথম পষেক




বসন্ত   কাল


ফেব্ৰুৱাৰীৰ   প্ৰথম




মৌচুমীৰ   শেষত


আগষ্টৰ   প্ৰথম পষেক




 
৩) বীজৰ পৰিমাণ :
প্ৰতি হেক্টৰ মাটিত ২০ কিঃ গ্ৰাঃ বীজৰ আৱশ্যক। এই হাৰত সিঁচিলে হেক্টৰে প্ৰতি ৭০,০০০ – ৮০,০০০ গছ পোৱা যায়। বীজ সিঁচাৰ ব্যৱধান ৬০ – ৭০ ছেঃ মিঃ (শাৰী) x ২০ ছেঃ মিঃ (বীজৰ) হোৱা উচিত। ১:১ অনুপাতত বেভিষ্টিন আৰু কেপ্তান্‌ মিহলাই ২ গ্ৰাম প্ৰতি কিঃ গ্ৰাঃ বীজৰ বাবে লৈ পৰিশোধন কৰিব লাগে।
৪) সাৰ প্ৰয়োগ :
ভালদৰে চহায় লোৱা মাটিডৰাত শুকান গোবৰ বা পচন সাৰ সমভাৱে গোটাই পাথাৰ ডৰাত চটিয়াই এবাৰ পাতলকৈ চাহ কৰি ল’ব লাগে। তলত দিয়া পৰিমাণৰ সাৰ প্ৰয়োজন :




মৌল


হাৰ


সাৰ


হাৰ




নাইট্ৰ’জেন


১৫০-১৮০   কিঃগ্ৰাঃ/হেক্টৰ


ইউৰীয়া


৩৩৩-৪০০   কিঃ গ্ৰাঃ




ফচফৰাচ


৭০-৮০   কিঃগ্ৰাঃ/হেক্টৰ


একক   চুপাৰ ফচফেট


৪৩৭-৫০০   কিঃ গ্ৰাঃ




পটাচ


৭০-৮০   কিঃগ্ৰাঃ/হেক্টৰ


মিউৰিয়েট   অব পটাচ


১১৬-১৩২   কিঃ গ্ৰাঃ




 
সমুদায় একক ফচফেট আৰু মিউৰিয়েট অব পটাচ সাৰ মাটি প্ৰস্তুত কৰণৰ সময়ত প্ৰয়োগ কৰিব লাগে। ইউৰীয়া সাৰ ভাগ ভাগ কৰি তলত দিয়া ধৰণে প্ৰয়োগ কৰিলে ভাল হয়।
১) ১০% মাটি প্ৰস্তুকৰণৰ সময়ত।
২) ২০% ৪ টা পাত হোৱাৰ সময়ত।
৩) ৩০% ৮ টা পাত হোৱাৰ সময়ত।
৪) ৩০% ফুল ফুলাৰ সময়ত।
৫) ১০% গুটি ধৰাৰ সময়ত।
এই সাৰৰ লগত হেক্টৰে প্ৰতি ২৫ কিঃ গ্ৰাঃ জিংক চালফেট প্ৰয়োগ কৰা প্ৰয়োজন।
৫) জলসিঞ্চন : মাকৈ খেতিত জলসিঞ্চনৰ অতি প্ৰয়োজন। তিনিটা অৱস্থাত জনসিঞ্চনৰ ব্যৱস্থা কৰিব পাৰিলে শস্য ডৰাৰ পৰা উৎপাদন বৃদ্ধি কৰিব পাৰি। এই অৱস্থা সমূহ হ’ল-
১) ৪ টা পাত হোৱা অৱস্থা (৩০ দিন)
২) ফুল ফুলাৰ অৱস্থা (৫০ দিন)
৩) গুটি ধৰাৰ অৱস্থা (৭০ দিন)
সিৰলু পদ্ধতিৰে পানী যোগান ধৰিব লাগে। সিৰলুৰ ২/৩ অংশ পানীত বুৰ যাব লাগে। ৰবি মাকৈ খেতিত জলসিঞ্চন অতি প্ৰয়োজনীয়।
৬) বনবাত নিয়ন্ত্ৰণ : গ্ৰীষ্মকালীন শস্যত বনবাতৰ প্ৰাদূৰ্ভাব বৃদ্ধি হয়। বনবাত নিয়ন্ত্ৰণৰ বাবে এট্ৰাজিন @ ১.০-১.৫ কিঃ গ্ৰাঃ প্ৰতি হেক্টৰ হিচাপত ৬০০ লিটাৰ পানীত প্ৰয়োগ কৰিব লাগে। এট্ৰাজিনৰ দৰে চিমাজিন ব্যৱহাৰ কৰিব পৰা যায়।
৭) পোক-পতঙ্গ আৰু ৰোগ নিবাৰণ :
মজা খোৱা পোকৰ নিয়ন্ত্ৰণৰ বাবে ১.১% ক্ল’ৰপাইৰিফচ্‌ ঔষধ স্প্ৰে কৰিব লাগে। উঁই পোকৰ উপদ্ৰৱ নিয়ন্ত্ৰণৰ বাবে ফেপ্ৰনিলৰ দানা প্ৰতি হেক্টৰত ২০ কিঃ গ্ৰাঃ ব্যৱহাৰ কৰিব লাগে।
টাৰ্চিকাম লিফ্‌ব্লাইট ৰোগৰ ববে জিনেব/মেনেব ২.৫-৪.০ গ্ৰাঃ/লিটাৰ পানীত মিহলাই ২-৪ বাৰ মানকৈ স্প্ৰে কৰিব লাগে।
মেইদিচ্‌ লিফ্‌ ব্লাইট প্ৰতিৰোধৰ বাবে ইন্দ’ফিল এম-৪৫ নামৰ ঔষধ স্প্ৰে কৰিব লাগে। এই ঔষধৰ হাৰ ২.৫-৪.০ গ্ৰাম প্ৰতি লিটাৰ পানীত ৮-১০ দিনৰ অন্তৰত ৪-৫ বাৰলৈ স্প্ৰে কৰিব লাগে।
পলিচৰা ৰাষ্টঃ এই ৰোগ হ’লে ওপৰত দিয়া ঔষধি প্ৰয়োগ কৰা উচিত।
৮) শস্য শপোৱা : মাকৈৰ ডিলা বা গুটি পূৰঠ হ’লে শুকান বতৰত চপাব লাগে। গুটিৰ বাকলি গুচাই বীজ উলিয়াই লৈ ভালদৰে ৰ’দত শুকুৱাত লাগে। বীজত পানীৰ পৰিমাণ বেছি হ’লে সোনকালে নষ্ট হয়।
প্ৰস্তুতকৰ্তা: ড° চন্দন কুমাৰ ডেকা, ড° মৃণাল শইকীয়া, শ্ৰীমতী প্ৰিয়ংকা নাথ, ড° বিশ্বজিৎ, কৃষি বিজ্ঞান কেন্দ্ৰ, অসম কৃষি বিশ্ববিদ্যালয়, চিলঙনী, নগাঁও




 
অসমৰ উদ্ভিদ প্ৰজাতিসমূহৰ বৈচিত্ৰ্য মন কৰিবলগীয়া। প্ৰজাতিসমূহ স্থানভেদে ডাঠ অৰণ্যৰপৰা তৃণভূমিলৈ পাৰিপাৰ্শ্বিকৰ সৈতে অভিযোজন কৰি বৰ্তি আছে। অসমত শাকৰ প্ৰজাতিসমূহো বিস্তৃত।
মালভোগ শাক অসমৰ সকলো স্থানতে দেখিবলৈ পোৱা এবিধ মূল্যৱান শাক। এই শাকবিধক স্থানবিশেষে মালভোগ খুতৰা বুলিও জনা যায়।
Portulacaceae পৰিয়ালৰ অন্তৰ্গত এইবিধ শাকৰ সাধাৰণ ইংৰাজী নাম Common Purslane আৰু বৈজ্ঞানিক নাম Portulaca Oleracea।
ব’হাগ বিহুত খোৱা শাকৰ সমাহাৰত এইবিধ শাকৰো উল্লেখ আছে। খাদ্য হিচাপে আৰু ঔষধি গুণবিশিষ্ট বাবে পৃথিৱীৰ অতি কমেও পঞ্চাশখন দেশত এইবিধ শাক বেছ সমাদৃত হৈ আহিছে। আমেৰিকা যুক্তৰাজ্যত এইবিধ শাক ছালাডৰ লগত খোৱা হয়।
মালভোগ শাক কম উচ্চতাৰ(মাটিৰপৰা ২-২৫ ছেঃমিঃ ওখ), থিয়, মঙহাল তৃণ। ইয়াৰ ডাল পোহৰ ৰঙা, পাত ঠাৰিবিহীন, ডিম্বাকাৰ আৰু সূৰ্যৰ পোহৰত দৃঢ়ভাৱে আলোকিত হয়। এজোপা শাকে জীৱন চক্ৰত অতি কমেও ২,৪০,০০০টা বীজ দিব পাৰে।
অধিক পৰিমাণত বীজ উৎপাদন হয় বাবেই অতি কম সময়ৰ ভিতৰতে ঘাঁহনিত পৰিণত হয়। এই শাকবিধ মধ্যপ্ৰাচ্য(উত্তৰ আফ্ৰিকা) আৰু ভাৰত উপ-মহাদেশৰ থলুৱা উদ্ভিদ।
বৰ্তমান পৃথিৱীৰ আটাইবোৰ অংশত(১৬ শতিকাত ইউৰোপ আৰু উত্তৰ আমেৰিকা) দেখিবলৈ পোৱা যায়।
ই অসমৰ প্ৰায়বোৰ স্থানত(বিশেষকৈ পৰিত্যক্ত ভূমি, পাচলিৰ পথাৰ) সামান্যতম সেমেকাৰপৰা অধিক সেমেকা অথচ উষ্ণ অঞ্চলত দেখিবলৈ পোৱা যায়।
মালভোগ শাক পৰিপুষ্টিগত দিশৰপৰা অতি উত্তম। প্ৰয়োজনীয় খনিজ লৱণ উপৰি এই শাকবিধত বহু জৈৱ-কাৰ্যকৰী(Bioactive Compound) উপাংশ আছে, যাৰ বাবে ঔষধি দিশৰপৰা অত্যন্ত উপযোগী হিচাপে চিহ্নিত হৈছে। ই
*কেলছিয়াম,
*লো,
*মেগনেছিয়াম আৰু
*পটেচিয়ামসমৃদ্ধ।
*বহু প্ৰতিজাৰক পদাৰ্থ,
*ওমেগা-৩-ফেটী এচিড,
*ভিটামিন ‘ক’, ‘খ’,
*টাৰ্পিনয়ড,
*আইচ’ফ্লেভ’নয়ড,
*ক’মেৰিন আৰু
*বহু কেইটা অল্মৰ অংশ এইবিধ শাকত পোৱা যায়।
আয়ুৰ্বেদত মালভোগ শাকৰ ঔষধি গুৰুতৰ বিষয়ে উল্লেখ আছে। ঔষধ বিজ্ঞানৰ জনক ডায়স্কৰিডছ(Dioscorides, ৪০-৯০ খ্ৰীষ্টাব্দ)-এ এই শাকবিধৰ ঔষধি গুণসমূহ লিপিবদ্ধ কৰি থৈ গৈছে। ইয়াৰ-
*প্ৰস্ৰাৱ পৰিষ্কৰণ,
*বীজাণুনাশক,
*স্কাৰ্ভি প্ৰশমন,
*কংকালী পেশীৰ শিথিলতা হ্ৰাসকৰণ,
*বেক্টেৰিয়ানাশক,
*তেজ পৰিস্ৰাৱক,
*ফোঁহা আৰু আন আনুষংগিক বেমাৰ দূৰীকৰণ,
*জ্বৰ প্ৰশমন,
*পেলুনাশক,
*ঘা নিৰ্মূলকাৰক,
*কটা আৰু পোৰাৰ ঘঁহন মেৰামতিকৰণ,
*বাতবিষনাশক,
*দাঁত আৰু মূৰৰ বেদনা প্ৰশমণৰ উপৰি বহু ব্যৱহাৰৰ আছে।
পৃথিৱীৰ বহু দেশত পৰম্পৰাগত জ্ঞান আৰু মৌখিক প্ৰচলনৰ মাধ্যমেৰে মানৱ স্বাস্থ্যজনিত সমস্যাসমূহ দূৰ কৰাৰ বাবে এইবিধ শাক ব্যৱহাৰ কৰি অহা হৈছে।
পৰম্পৰাগত জ্ঞান আৰু মৌখিক প্ৰচলনৰ যোগেদি এইবিধ উদ্ভিদ-
*পেটৰ জ্বলা-পোৰা নাশ কৰা,
*মূত্ৰথলীৰ সমস্যা হ্ৰাস কৰা,
*অস্বাভাৱিক ৰক্তক্ষৰণ বন্ধ কৰা,
*অৰ্শনাশক হিচাপে দেশে দেশে ব্যৱহাৰ কৰি আহিছে।
ব্যৱহাৰৰ দিশত ইয়াৰ কোনো এটা অংশই বাদ পৰি যোৱা নাই।ঔষধ বিজ্ঞানৰ উন্নতিৰ লগে লগে আৰু প্ৰযুক্তিগত বিকাশৰ বাবে এই উদ্ভিদজোপাৰ প্ৰায় আটাইবোৰ অংশক মানসিক বিকাৰ, জীৱনশৈলীৰ লগত জড়িত বেমাৰ, যেনে- ৰক্তচাপ আৰু মধুমেহৰ ঔষধ আৱিষ্কাৰ কৰাৰ বাবে অধ্যয়ন আৰু গৱেষণা চলি আছে।
এই শাকবিধৰপৰা বহু নব্য আৰু মানৱহিতৈষী ব্যৱহাৰৰ বাবে দৰব প্ৰস্তুত কৰাৰ প্ৰয়াস চলি আছে।
লেখক: মহেশ দাস(দৈনিক অসম)



 
আমি দৈনন্দিন জীৱনত ব্যৱহাৰ কৰা সাজ-পাৰ তথা অন্য বস্ত্ৰ সামগ্ৰীবোৰ আঁহৰ পৰা সূতা উলিয়াই হস্ততাঁত নাইবা বিদ্যুৎচালিত তাঁতত প্রথমে বৈ উলিওৱা হয়।
এই আঁহ প্ৰধানকৈ দুই প্রকাৰৰ -
(ক) প্রাকৃতিক আঁহ যেনে, কপাহ, পাট, এৰী, মুগা, উল ইত্যাদি।
(খ) কৃত্ৰিম আঁহ বা মানৱসৃষ্ট আঁহ যেনে-পলিয়েষ্টাৰ, নাইলন ইত্যাদি।
প্ৰাকৃতিক আঁহৰ ভিতৰতে এনে কিছুমান আহোঁ আছে, যিবিলাকৰ পৰা যোগাসন কৰা কঠ, নামঘৰত ভকত বহা কঠ, ডাইনিং মেট, পুৰুষ-মহিলাৰ বিভিন্ন ধৰণৰ বেগ, বটল বেগ, বাস্কেট, ফাইল কভাৰ, জপা, পেন হ’ল্ডাৰ, টুপি ট্ৰে, ফুলদানি, ড্রয়িংৰূমত সজোৱা সামগ্রীকে ধৰি বিভিন্ন ধৰণৰ সা-সামগ্রী তৈয়াৰ কৰা হয়।
এই আঁহবোৰ আহৰণ কৰা হয় প্রধানকৈ মৰাপাট, কলগছ, আনাৰস তথা আনাৰসৰ দৰে অন্য উদ্ভিদৰ পাত আৰু সম্প্রতি বহুলভাৱে প্রচলিত হোৱা পানী মেটেকা বা দল মেটেকাৰ পৰা। আমাৰ এই লেখাত মেটেকাৰ পৰা কেনেদৰে সামগ্রী প্রস্তুত কৰাৰ উদ্যোগ গঢ়ি লাভবান হ’ব পাৰি, তাৰেই এটি আভাস দিবলৈ প্রয়াস কৰা হৈছে।
মেটেকাৰ পৰা সামগ্রী প্রস্তুত কৰাৰ আগতে প্রথমে এখন বিশেষ ধৰণৰ হস্তশালত দীঘত ৯ নম্বৰ সূতা আৰু বাণিত মেটেকাৰ শুকান আঁহ ভৰাই টাৰ মৰা হয়, এনেদৰে চাৰি মিটাৰ দীঘল আৰু ৬৩ ছেঃমিঃ বহল একোখন ঠান পোৱা যায়। ইয়াৰ পৰা প্ৰয়োজন অনুসৰি কাটি চিলাই মেচিনত চিলোৱা হয়। ৰঙীন কাপোৰৰ চাইড ব’ৰ্ডাৰ দিয়া হয়। এনেদৰে যোগাসন কঠ, ভকত বহা কঠ আদি তৈয়াৰ কৰা হয়।
ডাইনিং টেবুল মেট, ফাইল ক’ভাৰ, বটল বেগ, লেডিজ বেগ, বজাৰ কৰা মোনা আদিৰ কাৰণে ঠান কাপোৰখন মিহিকৈ বব লাগে। এনেক্ষেত্ৰত দীঘত ১৫ নম্বৰ সূতা আৰু বাণিত মিহিকৈ কাটি লোৱা মেটেকা আঁহ বোৱা হয়। এনেদৰে চাৰি মিটাৰ দীঘল আৰু চল্লিশ ছেঃমিটাৰ বহল কাপোৰ পাব পাৰি। ইয়াৰ পৰা কাটি সামগ্রী চিলোৱা হয়।
প্রয়োজনীয় সঁজুলি -
১) এখন বিশেষ ধৰণৰ কাঠৰ নাইবা লোহাৰ শাল। দীঘল ৭৭ ইঞ্চি, বহল ৪৪ ইঞ্চি, ওখ ২২ ইঞ্চি। ঠিক মাজত ৩০ ইঞ্চি ওখ দুডাল খুঁটি ঠিয়কৈ থাকিব। ইয়াৰ ওপৰত ৫৪ ইঞ্চি দীঘল এডাল মাৰি পথালিকৈ থাকিব। খৰচ পৰিব প্রায় ১০,০০০ টকা।
২) শুকান মেটেকা ঠাৰি চেপেটা কৰা যন্ত্র (flating machine)। ই প্ৰায় কুঁহিয়াৰ পেৰা যন্ত্রৰ দৰে, কিন্তু তাতোকৈ বহুত সৰু। দাম হ’ব প্রায় ৬৫০০ টকা।
৩) সাধাৰণ চিলাই মেচিন নাইবা প্রয়োজন অনুসৰি ৩১ K চিলাই মেচিন, ১০৩চিলাই মেচিন, DDL 8100 EH চিলাই মেচিন।
কেঁচী, স্কেল, টেইলৰ চক পেঞ্চিল, ১৪ ৰ পৰা ২৩ নম্বৰ বেজী ইত্যাদি।
8) ফেভিকল আঠা SR 998.
ঠান কটাৰ আগতে কাটিব খোজা অংশত এই আঠা লগাই ল’লে আঁহ ওলাই যোৱাৰ ভয় নাথাকে।
কেঁচামাল -
মেটেকা
মেটেকা হ’ল বেঙুনীয়া ফুল ধৰা এবিধ জলজ উদ্ভিদ। এই মেটেকাৰ কেবাটাও প্রজাতি আছে। এবিধ মেটেকাৰ ফুল তৰকাৰী হিচাপেও খোৱা হয়। ইয়াৰ ভিতৰত দল মেটেকা কেঁচামাল হিচাপে ব্যৱহাৰ হয়। অসমৰ খাল-বিলবোৰত ইয়াক পোৱা যায়।
প্রস্তুতি -
মেটেকা কটাৰ উপযুক্ত সময় হ’ল নৱেম্বৰৰ পৰা মার্চ মাহ পর্যন্ত। এই মেটেকাৰ গুৰি আৰু পাতবোৰ কাটি ঠাৰিবোৰ প্রায় পোন্ধৰ দিন ৰ’দত শুকুৱাব লাগে, নিয়ৰ নাইবা বৰষুণত তিতিব নালাগে।
শালত বোৱাৰ আগেয়ে ঠাৰিবোৰ পানীৰে ধুই এখন কপাহী কাপোৰেৰে চাফা কৰি লোৱা হয় আৰু ফ্লেটিং মেচিনৰ সহায়ত চেপেটা কৰি লোৱা হয়।
পেন হ’ল্ডাৰ, ফুলদানি, বাস্কেট, ট্ৰে, টুপি, জপা, কাছ আদি কিছুমান সামগ্ৰী তাঁতত নবৈ হাতেৰে গোঁঠা হয়। ইয়াত কেৱল মেটেকাৰ আঁহ ব্যৱহাৰ হয়।
সামগ্ৰী প্রস্তুত হোৱাৰ পিছত প্রয়োজন অনুসৰি বাৰ্ণিচ কৰা হয়, অৱশ্যে বিদেশত মূল প্রাকৃতিক ৰঙৰ সামগ্ৰীৰ চাহিদা বেছি।
বিপণন ব্যৱস্থা -
উদ্যোগত উৎপাদিত সামগ্ৰীবোৰ ভাৰতীয় উদ্যামিতা প্রতিষ্ঠান, লালমাটি, গুৱাহাটী, নেড্‌ফি গুৱাহাটী; আৰ্টফেড, খাদী ইণ্ডিয়া, শিল্পগ্রাম আদি প্রতিষ্ঠানৰ জৰিয়তে জাপান, আমেৰিকা, বুলগেৰিয়া আদি দেশলৈ ৰপ্তানি কৰিবও পাৰি।
এইখিনিতে আমি কেইগৰাকীমান উদ্যমী মহিলাৰ কথা উল্লেখ কৰিব খুজিছো, যিয়ে নেকি নিজে স্বাৱলম্বী হোৱাৰ লগতে আনকো আত্মনিৰ্ভৰশীলতাৰ পথ দেখুৱাইছে।
শিৱসাগৰ জিলাৰ ৩৭ নং ৰাষ্ট্ৰীয় ঘাইপথৰ দাঁতিৰ ভটিয়াপাৰ নিবাসী প্রিয়ম হাজৰিকাই মেটেকা, কলগছ, মৰাপাটৰ আঁহৰ পৰা প্রস্তুত কৰা সামগ্ৰীৰে কেৱল অসমতে নহয়, বিদেশতো সমাদৰ লাভ কৰিবলৈ সক্ষম হৈছে। এতিয়ালৈকে ৫০ টাতকৈও অধিক মহিলা গোটক প্রশিক্ষণ প্রদান কৰি মহিলাসকলক আত্মসংস্থাপনৰ বাট দেখুৱাইছে।
গোলাঘাট জিলাৰ জ্যাকগ্রান্ত গাঁৱৰ ৫০ উর্ধৰ শ্ৰীমতী স্বৰ্ণলতা দত্তই নিজৰ বয়সকো আওকাণ কৰি নিজ হাতেৰে মেটেকা কটাৰ পৰা সামগ্ৰী প্রস্তুত কৰালৈকে সকলো কাম নিজেই কৰে। বর্তমান ধলগুৰি চাহ বাগানৰ ল’ৰা- ছোৱালীক তেওঁ প্ৰতি ৰবিবাৰে প্ৰশিক্ষণ দি আছে। নিজৰ উপাৰ্জনৰ পথ নিজে বাছি উলিওৱা এইগৰাকী মহিলা আজিৰ যুৱক-যুৱতীচামৰ আদৰ্শস্বৰূপ হ’ব পাৰে।
কোকৰাঝাৰৰ শ্ৰীমতী পুষ্পী ব্ৰহ্মই SAl Industryৰ বেনাৰত মেটেকাৰ পৰা ব্যৱসায় ভিত্তিত অত্যধিক পৰিমাণৰ সামগ্ৰী প্রস্তুত কৰে। তেওঁৰ সামগ্রী দিল্লী, মুম্বাই আদিতো বিক্ৰী হয়। তাৰোপৰি মধ্যভোগীৰ জৰিয়তে জাপান, বুলগেৰিয়া আদি দেশলৈও ৰপ্তানি হয়। এনে উদাহৰণ আৰু আছে।
মোখনি -
নতুনৰ প্রতি সকলোৰে যে এটি আকর্ষণ থাকে সেয়া অৱধাৰিত। মেটেকা, কলগছ, মৰাপাট, বাঁহ আদিৰ আঁহৰ পৰা প্রস্তুত কৰা সা-সামগ্ৰীৰ চাহিদা অসম বা ভাৰততে নহয়, বিদেশতো আছে।
আজিৰ এই নিবনুৱা সমস্যাৰ দিনত এনেবোৰ উদ্যোগক আঁকোৱালি ল’লে যুৱক, যুৱতী, মহিলাসকল নিশ্চয় উপকৃত হ'ব।
লিখক: প্ৰদীপ ভূঞা, নন্দিনী।
 



 
‘খাৰ’ শব্দটো অসমীয়া সমাজত অতি চিনাকি শব্দ। পৰম্পৰাগত খাদ্যবোৰৰ ভিতৰত খাৰ অন্যতম। অসমীয়া মানুহে নিজকে ‘খাৰ খোৱা’ অসমীয়া বুলি চিনাকি দি গৌৰৱবোধ কৰে। বজাৰত পোৱা বেকিং ছ’ডা, বেকিং পাউডাৰ আদিতকৈ পৰম্পৰাগত ভাৱে ঘৰতে প্ৰস্তুত কৰা খাৰ অসমীয়া সমাজত অধিক জনপ্ৰিয়।
অতীজৰে পৰা অসমীয়া মানুহে কলগছৰ পৰা প্ৰস্তুত কৰা খাৰ বা চমুকৈ কলাখাৰ ব্যৱহাৰ কৰি আহিছে। যদিও প্ৰায়ভাগ মানুহে ‘কলাখাৰ’ৰ ৰাসায়নিক উপাদানৰ বিষয়ে ভালদৰে নাজানে। তথাপি ইয়াৰ পৰা পোৱা উপকাৰিতাৰ কাৰণে ‘কলাখাৰ’ অসমীয়া ৰান্ধনি শালৰ অবিচ্ছেদ্য অংগ।
কলাখাৰৰ নিচিনা আন এবিধ সহজলভ্য জনপ্ৰিয় খাৰ হ’ল ‘দখৰা খাৰ’। নামনি অসমৰ বিশেষকৈ বৰপেটা জিলাত ব্যৱহৃত হৈ অহা এই খাৰ বিধ মেটেকাৰ পৰা তৈয়াৰ কৰা হয়। দখৰা শব্দটো প্ৰধানকৈ বৰপেটী অঞ্চলত ব্যৱহৃত শব্দ। ইয়াৰ লিখিত অৰ্থ হ’ল কঠিন (Solid) অৰ্থাৎ টুকুৰা। কলাখাৰ আৰু দখৰা খাৰৰ পাৰ্থক্য এই খিনিতে যে কলাখাৰ জুলীয়া ৰুপত ব্যৱহাৰ কৰা হয়, আনহাতে দখৰা খাৰ টুকুৰা হিচাপে ব্যৱহৃত হয়। এইবাবে ইয়াক বহু দিনলৈ সাঁচি ৰাখিব পাৰি। খাদ্য হিচাপে ব্যৱহাৰ হোৱাৰ উপৰিও দখৰা আৰু খাৰক পেটৰ আম্লিকতা (acidity)দূৰ কৰাত, বদহজম আদিত ঔষধ হিচাপেও ব্যৱহাৰ কৰা হয়। বিভিন্ন ভিতৰুৱা গাওঁ অঞ্চলত প্ৰাকৃতিক সাৰ হিচাপে, কাপোৰ আৰু কাঁহ – পিতলৰ বাচন – বৰ্তন ধোঁৱা কামত দখৰা খাৰৰ ব্যৱহাৰ হোৱা পৰিলক্ষিত হৈছে।
প্ৰস্তুত প্ৰণালী
 
অক্টোবৰ – নৱেম্বৰ মাহত পৈণত মেটেকাবোৰ খাল, বিল, পুখুৰী আদিৰ পৰা গোটাই লোৱা হয়। শিপাবোৰ আঁতৰাই মেটেকাবোৰ ভালদৰে ধুই লৈ অতি কমেও পোন্ধৰ দিনৰ বাবে ৰ;দত ভালদৰে শুকুৱাই লোৱা হয়। পাছত মাটিৰ পাত্ৰ এটাত জ্বলাই ছাই (ash) তৈয়াৰ কৰা হয়। এই ছাই খিনি চাফা পানীত তিয়াই থৈ কিছুসময়ৰ বাবে লৰাই (stirring)থাকি এৰাতি থৈ দিয়া হয়। এই প্ৰক্ৰিয়াটোত ছাই খিনিত থকা পানীত দ্ৰৱণীয় উপাদান্বোৰ দ্ৰবীভূত হৈ পানীলৈ আহে। পাছত ছেকনিৰে ছেকি অদ্ৰৱীভূত পদাৰ্থ খিনি পৃথক কৰি পৰিশ্ৰুত খিনি (filtrate) লাহে লাহে গৰম কৰি পানী খিনি বাষ্প হিচাপে উৰুৱাই দিয়াৰ পাছত অৱশিষ্ট হিচাপে বগা স্ফটিকাকাৰ বগা দখৰা খাৰ পোৱা যায়।
ৰাসায়নিক বিশ্লেষণ
 
X-ray fluorescence Spectrometry আৰু Electron dispersive X-ray অধ্যয়ণৰ পৰা দখৰা খাৰত আক্সিজেন (O), ছালফাৰ (S), ছিলিকা (Si), ফচফৰাচ (P) আদি মৌল বোৰ থকাৰ প্ৰমাণ পোৱা গৈছে। বিজ্ঞানাগাৰত কৰা ৰাসায়নিক বিশ্লেষণৰ পৰা পোৱা গৈছে যে এই মৌলবোৰ বিভিন্ন ধাতৱ কাৰ্বনেট (CO32), ছালফেট (SO42), ফছফেট (PO43), ক্ল’ৰাইড (CI), অক্সাইড (O2), আদিৰ মিশ্ৰিত ৰুপত থাকে। Atomic absorption cpectroscopy আৰু flame photometryৰ সহায়ত কৰা অধ্যয়ণৰ পৰা দেখা গৈছে যে দখৰা পটাছিয়াম (K), কেলছিয়াম (Ca), ছডিয়াম (Na), মেগনেছিয়াম (Mg) থাকে। এইবোৰৰ ভিতৰত পটাছিয়ামৰ পৰিমাণ বাকীবোৰতকৈ যথেষ্ট বেছি। এইবোৰৰ উপৰিও অতি কম পৰিমাণে আইৰণ (Fe), কপাৰ (Cu), জিংক (Zn), ক’বাল্ট (Co), মেংগানিজ (Mn), নিকেল (Ni) থাকে। পৰীক্ষাৰ পৰা দেখা গৈছে যে দখৰা খাৰ যথেষ্ট বেছি ক্ষাৰকীয় (pH = ৯.৮)। এই ক্ষাৰকীয় গুণ অধিক পৰিমাণে ধাতৱ কাৰ্বনেট থকাৰ কাৰণে হয়।
খাদ্যগুণ
 
বিশ্লেষণৰ পৰা দেখা গৈছে যে দখৰা খাৰত থকা পটাছিয়াম ক্ল’ৰাইডৰ (KCI) পৰিমাণ ছডিয়াম ক্ল’ৰাইডতকৈ (NaCI) বহুত বেছি। আমি সদায় ব্যৱহাৰ কৰি অহা খোৱা নিমখত (table salt) ছডিয়াম ক্ল’ৰাইড থাকে। পটাছিয়াম উচ্চ ৰক্তচাপত ভোগা ৰোগীৰ বাবে এটা গুৰুত্বপূৰ্ণ উপাদান। আনহাতে ছডিয়াম ক্ল’ৰাইড এনে ৰোগীৰ বাবে ক্ষতিকাৰক বুলি বিবেচিতচ পটাছিয়ামে খাদ্যৰ সোৱাদ বৃদ্ধি কৰাৰ উপৰিও ছডিয়ামৰ গ্ৰহণ মাত্ৰা কমাই ৰক্তচাপ নিয়ন্ত্ৰণ কৰাৰ লগতে লগতে অধিক ছডিয়াম গ্ৰহণৰ বাবে হ’ব পৰা বিসংগতিবোৰ দূৰ কৰাত সহায় কৰে। জীৱদেহৰ বাবে অত্যাৱশ্যকীয় ধাতু যেনে – লো, মেংগানিজ, কপাৰ, জিংক আদি দখৰা খাৰত আছে। এই ধাতুবোৰে মানুহৰ শৰীৰৰ বিভিন্ন জৈৱ ৰাসায়নিক ক্ৰিয়াত গুৰুত্ব পূৰ্ণ ভূমিকা পালন কৰে। এইবোৰৰ উপৰিও দখৰা খাৰৰ আন এটা স্বাস্থ্যকৰ দিশ হ’ল ইয়াত ছিলিকাৰ উপস্থিতি। ১৯৩৯ চনত ৰসায়ন বিজ্ঞানৰ ন’বেল বঁটা বিজয়ী এডলফ বুটেনাণ্টে (Adolf Butenant) প্ৰমাণ কৰিছিল যে ছিলিকা অবিহনে জীৱৰ অস্তিত্ব সম্ভৱ নহয়। কলম্বিয়া বিশ্ববিদ্যালয়ত তেওঁ কৰা গৱেষণাৰ পৰা প্ৰমাণিত হৈছিল যে ছিলিকা জীৱ দেহৰ বাবে এটা অপৰিহাৰ্য্য (essential) মৌল আৰু জীৱদেহে ছিলিকা অবিৰত ভাৱে খাদ্যৰ পৰা গ্ৰহণ কৰে। শৰীৰৰ বিভিন্ন বিপাকীয় কাৰ্যত বিশেষকৈ কেলছিয়াম, মেগনেছিয়াম মৌলবোৰৰ শোষণত (absorption) হাড়, চুলি, ছালৰ গঠনত ছিলিকাই সহায় কৰে। বিভিন্ন দৰকাৰী উপাদানেৰে ভৰপূৰ দখৰা খাৰক মানুহৰ বাবে উপকাৰী বুলি বিবেচিত কৰিব পাৰি।
বাণিজ্যিক মূল্য
 
বিভিন্ন পৰীক্ষা – নিৰীক্ষাৰ পৰা দেখা গৈছে যে দখৰা খাৰত অধিক পৰিমাণত পটাছিয়াম ক্ল’ৰাইড আৰু পটাহচিয়াম কাৰ্বনেট আছে। আফ্ৰিকাৰ কিছুমান হ্ৰ্দ আৰু মৃত সাগৰ (Dead sea) বাহিৰে প্ৰকৃতিত বিশেষ তেনে পটাছিয়াম কাৰ্বনেটৰ উৎস (source) নাই। বিজ্ঞানাগাৰত বিভিন্ন খাপত পটাছিয়াম কাৰ্বনেটৰ প্ৰস্তুতি কষ্টকৰ আৰু খৰচী প্ৰক্ৰিয়া। গতিকে দখৰা খাৰক পটাছিয়াম কাৰ্বনেটৰ সহজলভ্য নবীকৰণ যোগ্য (renewable) উৎস হিচাপে ব্যৱহাৰ কৰিব পাৰি।
উদ্ভিদৰ বাবে প্ৰয়োজনীয় বিভিন্ন ধাতুৰ (যেনে – লো, মেংগানিজ, কপাৰ, জিংক, মেগনেছিয়াম) আদিৰ লগতে ফছফৰাছ আৰু পটাছিয়াম থকা বাবে মেটেকাৰ খাৰক মিউৰেট অৱ পটাছ বা N-P-K সাৰৰ বিকল্প প্ৰাক্ৰিতিক সাৰ হিচাপে ব্যৱহাৰ কৰিব পাৰি। অধিক পৰিমাণে পটাছিয়াম কাৰ্বন এট থকাৰ বাবে আম্লিক মাটিৰ আম্লিকতা দূৰ কৰিবলৈও ইয়াক ব্যৱহাৰ কৰিব পাৰি। বাংলাদেশত বহুদিন আগৰ পৰাই সাৰ হিচাপে মেটেকা ব্যৱহাৰ হৈ আহিছে।
গুৱাহাটী বিশ্ববিদ্যালয়ৰ ৰসায়ন বিজ্ঞান বিভাগত মেটেকাৰ ছাইক সেউজ অনুঘটক (deterogeneous green catalyst) হিচাপে ব্যৱহাৰ কৰি বিভিন্ন ধৰণৰ জৈৱযৌগ সংশ্লেষণ কৰা হৈছে। গতিকে উদ্যোগ ক্ষেত্ৰত মেটেকাৰ ছাইৰ ব্যৱহাৰে সেউজ ৰসায়নৰ (green chemistry) লগতে বহনক্ষম উন্নয়নৰ (sustainale development) বাট মোকলাই দিছে।
অসমকে ধৰি উত্তৰ – পূৰ্বঞ্চলত মেটেকা যথেষ্ট পৰিমাণে পোৱা যায় আৰু ইয়াৰ বাণিজ্যিক মূল্যও কম। অতি সহজে বৃদ্ধি পোৱা বিবেচনা কৰা হয়। ই জলপৰিবহন আৰু আন জলজ জীৱৰ বাবে বিভিন্ন সমস্যাৰ সৃষ্টি কৰে। সেয়েহে ইয়াৰ পৰা কম খৰচতে মানুহৰ প্ৰয়োজনীয় সামগ্ৰী, যেনে – প্ৰাকৃতিক সাৰ, খাৰ (as salt substitute) আদি প্ৰস্তুত কৰাটো আজিকালিৰ বহনক্ষম উন্নয়নৰ বাবে এটা গুৰুত্বপূৰ্ণ পদক্ষেপ। মানুহে মেটেকাৰ খাৰৰ ৰাসায়নিক উপাদানৰ বিষয়ে অৱগত নোহোৱাকৈ ইয়াক বহু দিনৰ পৰা মেটেকাৰ খাৰ ব্যৱহাৰ কৰি আহিছে। খাৰ প্ৰস্তুতিৰ প্ৰথম পৰ্যায়তে উদ্বায়ী (volatile) উপাদানবোৰ আঁতৰি যোৱাৰ ফলত ৰন্ধাৰ পাছতো মেটেকাৰ খাৰৰ উপাদানবোৰৰ বিশেষ তাৰতম্য নঘটে। পটাছিয়াম ক্ল’ৰাইড আৰু ছিলিকা থকাৰ কাৰণে অষ্টিঅ’পৰ’ছিছ আৰু উচ্চ ৰক্তচাপত ভোগা ৰোগীৰ বাবে মেটেকাৰ খাৰ সুফলদায়ক।
লেখিকা : অঞ্জুমণি তালুকদাৰ।
 
 
 



 
উদ্ভিদ হিচাপে ধান (Oryza sativa L ) ইমান পুৰণি যে বর্তমান ইয়াৰ আদিৰ সম্পর্কে সঠিককৈ কোৱা অসম্ভৱ হৈ পৰিছে। তথাপিও কিছুমান অনুসন্ধানৰ পৰা অনুমান কৰিব পৰা গৈছে যে মানুহে খৃঃপূঃ ৪০০০ বছৰমানৰপৰা ধানৰ খেতি কৰিবলৈ আৰম্ভ কৰে । অতি পুৰণি এইবিধ উদ্ভিদৰ বর্তমান প্রায় ১,২০,০০০ টা জাত বিশ্বৰ চুকে-কোণে  সিঁচৰতি হৈ আছে। অৱশ্যে বিভিন্ন গুণসম্পন্ন এই জাতবোৰৰ প্রায় ৫০০০ বিধমানহে বহল ভিত্তিত  খেতি কৰা হয়। এই জাতবোৰৰপৰা পোৱা চাউল বগা, ৰঙা বা মুগা আৰু ক’লা বৰণৰ হয়। ইয়াৰে প্রথম দুবিধ চাউল সুলভ হোৱাৰ বিপৰীতে ক’লা বৰণৰ চাউল কিছু দুষ্প্রাপ্য। প্রধানকৈ এচিয়া মহাদেশত পোৱা এইবিধ ধানৰ ওপৰত গৱেষণা কৰি বিজ্ঞানীসকলে মতপোষণ কৰিছে যে ধানগছত থকা এক বিশেষ জিনৰ বাবে ইয়াৰ চাউলবোৰ ক’লা। তেখেতসকলৰ মতে দূৰ অতীতত Tropical japonica  নামৰ  ধানৰ এক প্রজাতিতৰ জিনত এই গুণটো প্রস্ফুটিত হয় আৰু পাছলৈ সংকৰ প্রজননৰ মাধ্যমেৰে ধানৰ আন প্রজাতিলৈ আহে। এই বিশেষ জিনটোৰ নাম ৰখা হৈছে Kala4 । [ উৎস: Oikawa, T. et. el. (2015): The birth of a black rice gene and its local spread by introgression. Plant Cell  10.1105/tpc.115.00310.]। ঔষধি গুণসম্পন্ন এইবিধ ধানৰ চাহিদা বর্তমান পৃথিৱীৰ সকলোবোৰ দেশেতে বাঢ়িবলৈ লৈছে। অসমতো বর্তমান ক’লা চাউলৰ প্রতি আগ্রহী হৈ উঠা লোকৰ সংখ্যা ক্রমে বাঢ়ি অহা দেখা গৈছে। ইয়াৰ লগে লগে ধানবিধৰ খেতি কৰিবলৈ কৃষকসকলো আগবাঢ়ি আহিছে।
ক’লাধান বা চাউল দক্ষিণ-পূৱ এচিয়াৰ বহুতো দেশত পোৱা যায় যদিও ইয়াৰ আদিৰ সম্পর্কে বিজ্ঞানীসকল নিশ্চিত হ’ব পৰা নাই। অৱশ্যে পুৰণি পুথি-পাঁজিৰ আধাৰত অনুমান কৰিব পাৰি যে এইবিধ ধানৰ আদিভূমি চীনদেশ। অতি দুষ্প্রাপ্য এইবিধ চাউল এটা সময়ত  কেৱল চীনদেশৰ সম্রাটসকলৰ বাবেহে উৎপন্ন কৰা হৈছিল। সেয়ে চাউলবিধক  “Emperor’s Rice”  কোৱা হৈছিল। আনহাতে চাউলবিধ সর্বসাধাৰণৰ বাবে নিষিদ্ধ কৰি “Forbidden rice” বুলি কোৱা হৈছিল আৰু অতি চোকা পহৰাত ইয়াৰ খেতি কৰা হৈছিল।। এনে ব্যৱস্থাৰ পাছতো যদি সাধাৰণ জনতাই ক’লা চাউলৰ সোৱাদ ল’বলৈ গৈ ধৰা পৰে তেন্তে তেওঁৰ মৃত্যু আছিল অনিবার্য। এতিয়া অৱশ্যে দিন সলনি হৈছে ; সর্বসাধাৰণেও ইয়াৰ সোৱাদ ল’ব পৰা হ’ল।
ক’লা ধানৰ খেতি আনবোৰ ধানৰ দৰেই কৰিব পাৰি। কিন্তু ইয়াৰ উৎপাদন বৰ কম। তদুপৰি ক’লা চাউলৰ ৰন্ধন প্রণালী কিছু সুকীয়া। এনেহোৱা বাবে বিশেষ কেতবোৰ জলপানৰ বাহিৰে চাউলবিধৰ চাহিদা নাছিল। কম উৎপাদন আৰু চাহিদাৰ বাবে ধানবিধৰ প্রতি কৃষকসকলৰো উৎসাহ বৰ বেছি নাছিল। কিন্তু  ক’লা চাউলৰ গুণাগুণৰ বিষয়ে জনাৰ পাছত পশ্চিমৰ দেশবোৰত ইয়াৰ চাহিদা বাঢ়িবলৈ লয়। আন্তঃৰাষ্ট্রীয় বজাৰত সাধাৰণভাৱে উৎপাদন কৰা চাউলবিধৰ মূল্য ভাৰতীয় মুদ্রাৰ হিচাপত প্রতি কিলোগ্রামত ২০০-২৫০ টকালৈ উঠিল। আনহাতে জৈৱিকভাৱে উৎপাদন কৰা এক কিলোগ্রাম চাউলৰ মূল্য ৪৫০-৫০০ টকা হোৱাও দেখা গ’ল। ক’লা চাউলৰ এনে উৎসাহজনক উত্তৰণ দেখি বর্তমান দক্ষিণ-পূৱ এচিয়াৰ দেশবোৰৰ লগতে ভাৰতবর্ষৰ কৃষকসকলো চাউলবিধৰ প্রতি আগ্রহী উঠিছে।
ভাৰতৰ বহুকেইখন ৰাজ্যত ক’লা চাউল পোৱা যায় যদিও মণিপুৰত বহুবছৰৰ আগৰে পৰা এইবিধ চাউল উপলব্ধ হৈ আছে। ভৌগলিকভাৱে ৰাজ্যখনৰ অৱস্থান দক্ষিণ-পূৱ এচিয়াৰ দেশবোৰৰ ওচৰৰ বাবে ধানবিধ এই দেশবোৰৰপৰা মণিপুৰলৈ অহা বুলি ভাবিব পাৰি। আনহাতে উজনি অসমৰ কেতবোৰ অঞ্চলতো ক’লা চাউল অতি সীমিত ৰূপত পোৱা যায়। অৱশ্যে মণিপুৰৰ চাউলবিধৰ লগত উজনি অসমৰ চাউল কেইবিধৰ কিছু পার্থক্য পৰিলক্ষিত হৈছে। সহজে চকুত পৰা এনে পার্থক্যবোৰ হ’ল চাউলবোৰৰ আকাৰ; অসমত দেখা চাউলবোৰতকৈ মণিপুৰৰ চাউলবিধ কিছু দীঘল। ইয়াৰ উপৰি অসমৰ চাউলবোৰৰ Aleurone প্রলেপটোহে ক’লা বৰণৰ যিটো ধান বানোতে সহজে এৰাই যায়। ইয়াৰ বাবে চাউল আৰু পিঠাৰ বাবে কৰা গুৰিখিনি সম্পূর্ণ ক’লা বৰণৰ নহয়। অৱশ্যে ঢেঁকীত খুন্দিলে এনে নহয়। আনহাতে মণিপুৰৰ চাউলৰ Aleurone প্রলেপটোৰ লগতে ভিতৰৰ Endosperm অংশটোও ক’লা আৰু ধান বানোতে ওপৰৰ ক’লা প্রলেপটো থাকি যায়। সেয়ে এনে চাউলৰ গুৰি সম্পূর্ণ ক’লা বৰণৰ হয়।  দুয়োবিধ চাউল গোন্ধযুক্ত যদিও  মণিপুৰৰ চাউল বেছি আঠাযুক্ত। বহুতে চাউলবিধৰ গুণাগুণ বুজাবলৈ ‘জহা-বৰা’ বুলি কোৱা দেখা যায়। আনহাতে অসমৰ চাউলত আঠাৰ পৰিমাণ কম হোৱা দেখা যায়। উপযুক্ত গৱেষণাৰ দ্বাৰা এনে পার্থক্যবোৰৰ বিষয়ে ভালদৰে বুজি উঠি অসমৰ বাবে উপযোগী জাত এটা নির্বাচন কৰা প্রয়োজন। তদুপৰি ক’লা চাউলৰ অধিক উৎপাদনক্ষম জাত উদ্ভাৱন কৰিব পাৰিলে কৃষকসকল যথেষ্ট উপকৃত হ’ব।
ক’লা চাউলৰ গুণাগুণৰ বিষয়ে যথেষ্ট গৱেষণা হোৱা দেখা গৈছে। এনে গৱেষণাবোৰৰ ফলাফলবোৰে দেখুৱাইছে যে আমাৰ শৰীৰৰ পৰিপুষ্টিৰ বাবে প্রয়োজন হোৱা সকলোবিধ উপাদান ক’লা চাউল আন বৰণৰ চাউলতকৈ অধিক পৰিমাণে আছে। ইয়াৰ উপৰিও ক’লা চাউলত পোৱা antioxidant আনবোৰ চাউলত পোৱা পৰিমাণতকৈ প্রায় ছয় গুণ বেছি। বহুমুত্র আৰু হৃদৰোগীৰ বাবে এই চাউল অতি উত্তম। কেন্সাৰৰোগ ৰোধ কৰিব পৰা ক্ষমতাই চাউলবিধক এক নতুন মাত্রা প্রদান কৰিছে। এনে বহুবোৰ গুণৰ বাবে ক’লা চাউলৰ প্রচাৰ আৰু প্রসাৰ ঘটাবলৈ বর্তমান ভাৰত চৰকাৰে কেতবোৰ আঁচনি প্রস্তুত কৰিছে।
অসমৰ  গোৱালপাৰা জিলাত ইতিমধ্যে ক’লা চাউল জনপ্রিয় হৈ উঠিছে আৰু কৃষকে উচিত মূল্য লাভ কৰিবলৈ সক্ষম হৈছে। ইয়াৰ উপৰিও উজনি অসমৰ জিলাকেইখনতো কৃষকে ক’লা চাউলৰ খেতি কৰিবলৈ আৰম্ভ কৰিছে। তিনিচুকীয়া জিলাত ২০১৫-১৬ বর্ষত ATMA আঁচনিৰ অধীনত ধানবিধৰ প্রদর্শনমূলক খেতি সফলতাৰে কৰা হয়। চলিত বর্ষত জিলাখনৰ বহুতো কৃষকে এইবিধ ধানৰ খেতি নিজাববীয়াকৈ কৰি আছে। আশা কৰা গৈছে যে আগন্তুক দিনত ক’লা চাউলে স্থানীয় বজাৰত ভূমুকি মাৰিবলৈ সক্ষম হ’ব।
লেখক : ডঃ চাদিকুল হুছেইন
উৎস :- সেউজী ধৰণী
 
 



কৃষিজীৱি অসমীয়া সমাজখনৰ জাতীয় উৎসৱ হ’ল বিহু।ঋতুৰ ওপ্ৰত নিৰ্ভৰ কৰি বিহুক ৰঙালী,কঙালী আৰু ভোগালী এই তিনি প্ৰকাৰত বিভক্ত কৰা হৈছে।কৃষি ভিত্তিক এই বিহু উৎসৱৰ প্ৰতিটোৰে আছে সুকীয়া সুকীয়া বৈশিষ্ট্য।বহাগ মাহত আৰম্ভ হোৱা ৰঙালী বিহু অহাৰ লগে লগে যেনেদৰে ডেকা-গাভৰুৰ মনত ৰং তামচাৰ মনোভাৱ গঢ়ি উঠে ঠিক তেনেদৰে মাঘ মাহাত পালন কৰা ভোগালী বিহু ওচৰ চপাৰ লগে লগে অসমীয়া মানুহৰ মনত ভোগ বিলাসৰ উৎসাহ এটি জাগি উঠে।ঠিক এনেদৰেই কাতি মাহত পালন কৰা কঙালী বিহুৰ কথা মনত পৰাৰ লগে লগে অভাৱ-অনাতনেৰে পৰিপূৰ্ণ দুৰ্বিষহ দিন কেইটিমানৰ কথা মনলৈ আহে।কঙালী নামৰ এই অৰ্থপূৰ্ণ শব্দটিয়ে যেন কৃষিজীৱি অসমীয়া সমাজখনৈ কঢ়িয়াই আনে এক ভয়াবহু দিনৰ আগলি বতৰা।যাৰ বাবে এই বিহুত অসমীয়া সমাজখনে শস্য সম্ভৱা লখিমীৰ শুভ কামনাৰে খেতি পথাৰত ঔ টেঙাৰ খোলাৰে চাকি জ্বলাই পূজা-অৰ্চনা কৰে।সেই দিনাখনৰ চাকিৰ পোহৰে যেনেদৰে খতিপথাৰখন উজ্বলি উঠে খেতিয়ক ৰাইজে তাকেই কামনা কৰে।
কিন্তু আজি বিজ্ঞানৰ অগ্ৰগতিৰ লগে লগে কাতি বিহু সম্পৰ্ক্ত আমাৰ সমাজত প্ৰচলিত অভাৱ অনাতন বা দুৰ্বিষহ দিনৰ ভয়াবহ ধাৰণাটো যেন লাহে লাহে লোপ পাবলৈ আৰম্ভ কৰিছে।ইয়াৰ মূলতে হ’ল আহিণ-কাতি মাহ পৰাৰ লগে লগে পৰম্পৰাগতভাৱে কৃষি কৰ্মত নিয়জিত জনসাধাৰণৰ ভৰাল যেনেদৰে উদাং হৈ পৰিছিল,বৰ্তমান কৃষি বিজ্ঞানী সকলে গৱেষণাৰ জৰিয়তে উদ্ভাৱন কৰা নানান ধৰণৰ উন্নত জাতৰ(হাইব্ৰীড)আগতীয়া ধান নাইবা শাক-পাচলি আদিৰ প্ৰচলনে খেতিয়ক সকলৰ প্ৰচলনে খেতিয়ক সকলৰ আহিণ-কাতি মহীয়া সেই অভাৱ-অনাতন বহু পৰিমাণে লাঘৱ কৰিবলৈ সক্ষম হৈছে।লখিমীক কেন্দ্ৰ কৰি কঙালী বিহুৰ ধাৰণাটো জড়িত হৈ আছে বাবে এই লেখাত ধানখেতিৰ কথা উপস্থাপন কৰা হ’ল যদিও আমাৰ এই লেখাৰ মূল উদ্দেশ্য হৈছে আহিণ-কাতি মাহত উৎপাদন হোৱা ৰবিশস্য শাক-পাচলিহে।ইয়াৰ কাৰণ হ’ল কঙালী বিহুৰ ভয়াবহ ধাৰণাটো অৰ্থনীতিৰ সৈতে অঙ্গাঙ্গীভাৱে জড়িত; আনহাতে সম্প্ৰতি কৃষি বিজ্ঞানী সকলে এই আহিণ-কাতি মাহত উৎপাদন কৰিব পৰা বিভিন্ন উন্নত জাতৰ শাক-পাচলিয়ে কৃষক সকলৰ এই সময়ত অৰ্থনৈতিক মণ্ডাৱস্থাৰ পৰিৱেশ তথা ধাৰণাটো যিহেতু বহুখিনি লাঘৱ কৰিবলৈ সক্ষম হৈছে;সেই দৃষ্টিকোণৰ পৰা আগতীয়া ৰবিশস্যৰ বিষয়ে এই লিখাত আলোচনা কৰা নিশ্চয় যুক্তিযুক্ততা আছে।
সাধাৰণতে বতৰৰ ফল-মূল বতৰত লগাটো প্ৰকৃতিক নিয়ম যদিও কৃষক তথা উপভোক্তা ৰাইজৰ চাহিদাৰ প্ৰতি লক্ষ্য ৰাখি কৃষি বিজ্ঞানী সকলে শেহতীয়াকৈ নানান গৱেষণাৰ জৰিয়তে বতৰৰ খেতি কেনেদৰে আবতৰতে কৃষিকাৰ্যতাৰে উৎপাদন কৰিব পৰা যায় তাৰ কৌশল উদ্ভাৱন কৰি উলিয়াইছে।আবতৰত উৎপাদন কৰিব পৰা কৃত্ৰিম জাতৰ এই শস্য সমূহক হাইব্ৰীড শস্য বুলি কোৱা হয়।উন্নত জাতৰ এই আবতৰীয়া শস্যবোৰৰ এটা গুৰুত্বপূৰ্ণ বৈশিষ্ট হ’ল ইয়াৰ পুলিবোৰ সূৰ্যৰ অতিৰিক্ত তাপ সহন ক্ষমতা অধিক বেছি আৰু ই প্ৰয়োজনী সাৰ-পানী অধিক পৰিমাণে শোষণ কৰিব পাৰে।যাৰ ফলত এই বিলাক শস্যৰ উৎপাদনো যথেষ্ট বৃদ্ধি পায় আৰু খেতিয়ক সকল অধিক লাভৱান হ’বলৈ সক্ষম হয়।অৰ্থনৈতিক দিশত লাভৱান হোৱা বাবে বৰ্তমান খেতিয়ক সকলে এই আগতীয়া শাক-পাচলিবোৰ কৰাত অধিক গুৰুত্ব আৰোপ কৰা পৰিলক্ষিত হৈছে।
অবতৰত উৎপাদন কৰিব পৰা ৰবিশস্য-
 
এনেদৰে আবতৰত উৎপাদন কৰিব পৰা ৰবিশস্যৰ ভিতৰত অন্যতম হ’ল ফুলকবি,বন্ধাকবি,ওলকবি,বিলাহী,তিয়ঁহ,ব্ৰুকলি আৰু কেপচিকাম আদি।উল্লেখ্য যে তিয়ঁহৰ বাদে বাকীবোৰ পাচলিৰ খেতি কৰিবলৈ হ’লে প্ৰথমতে বীজতলী(পুলি বাৰী)তৈয়াৰ কৰি লোৱাৰ আৱশ্যক।এই পুলিবোৰ সুস্থ সৱল হ’লেহে শস্যবিধৰ উৎপাদন আশা কৰা ধৰণে পাব পাৰি সেয়ে সুস্থ সৱল পুলি উৎপাদনৰ বাবে বীজতলীখন অতি যত্নেৰে প্ৰস্তুত কৰি তোলা অতি প্ৰয়োজনীয়।সাধাৰণতে সকলোবোৰ পাচলিৰ বীজতলী প্ৰস্তুত কৰা প্ৰণালী একে ধৰণৰ।আগতীয়া পাচলিবোৰৰ খেতি কৰিবলৈ হ’লে বীজ সিঁচাৰ উপযুক্ত সময় হ’ল জুলাই মাহৰ 15 তাৰিখৰ পৰা আগষ্ট মাহৰ 15 তাৰিখলৈ।অৰ্থাৎ অসমীয়া শাওণ মাহ।কৃষি বিজ্ঞানী সকলে ঠাৱৰ কৰিছে যে 15 জুলাই বা 30 জুলাইত বীজ সিঁচিলে পাচলি বিধৰ উৎপাদনৰ বৰবেছি তাৰতম্য নহয় যদিও 30 জুলাইত বীজ সিঁচা পাচলিৰ উৎপাদন বিঘাই প্ৰতি 15 কিলোগ্ৰামৰ পৰা 30 কিলোগ্ৰাম কম হয়।সেয়েহে ভাল ফচল লাভ কৰিবলৈ হ’লে উপযুক্ত সময়ত উন্নত জাতৰ বীজ সিঁচা অতি প্ৰয়োজন।
বীজতলী প্ৰস্তুতৰ কাৰণে  মাটি-
 
বীজতলী প্ৰস্তুতৰ কাৰণে এডোখৰ ৰ’দঘাই ওখ সাৰুৱা মাটি বাছনি কৰি ল’ব লাগে।মাটিডৰাত সৰহ পৰিমাণে পছন সাৰ দি হাল-কোৰ বাই মৈয়াই লৈ এক মিটাৰ বহল,20-25 ছে:মি: ওখ আৰু বীজৰ প্ৰয়োজন অনুযায়ী ভেটিটো দীঘলকৈ তৈয়াৰ কৰি ল’ব লাগে।বীজতলীৰ মাটি আলতীয়া হ’লে কিছু পৰিমাণে বালি মিহলাই ল’ব লাগে।মাটিডৰাত বীজাণুমুক্ত কৰিবলৈ 0.1 শতাংশ কেপ্টান বা ফাইটলেন বা 4 শতাংশ শক্তিৰ ফৰমেলিন মিশ্ৰণেৰে ভেটিতোৰ 10-15 ছে:মি: দ’লৈকে মাটিখিনি ভিজি যোৱাকৈ মিহলাই ল’ব লাগে।মাটিদোখৰ দুদিনৰ কাৰণে পলিথিনেৰে ঢাকি ৰখা প্ৰয়োজন।দুদিনৰ পিছত পলিথিনখন আঁতৰাই মাটিডোখৰ কোৰ মাৰি 3-4 দিনলৈ মুকলি কৰি ৰাখিব লাগে।উল্লেখ্য যে জুলাই আগষ্ট মাহত প্ৰায়ে বৰষুণ হয় বাবে বীজতলী যাতে বৰষুণৰ পানীয়ে তিয়াই পেলাব নোৱাৰে তাৰ বাবে ওপৰত পলিথিনৰ চালিৰ ব্যৱস্থা কৰা প্ৰয়োজন।ইয়াৰোপৰি বীজ সিঁচাৰ আগতে বীজতলীৰ মাটিখিনি যাতে পোক-পৰুৱাৰ আক্ৰমণৰ পৰা ৰক্ষা কৰিব পাৰি তাৰ বাবে প্ৰতি বৰ্গমিটাৰ মাটিৰ ভেটিত দহ গ্ৰাম হিচাপে পাঁচ শতাংশ শক্তিৰ মালাথিয়ন পাউদাৰ মিহলাই দিয়া প্ৰয়োজন।ইয়াৰ পিছতো পুলিবোৰত সিঁচিব লগা বীজ খিনি কেপটাফ বা থিৰাম বা বেভিষ্টিন ঔষধেৰে(1 কি:গ্ৰাম বীজত 3 গ্ৰাম) শোধন কৰি বীজবোৰ বীজাণুমুক্ত কৰি ল’ব লাগে আৰু ইয়াৰ পিছতহে বীজতলীত বীজ সিঁচিব লাগে।বীজ সিঁচাৰ পিছয় পৰিষ্কাৰ পচন সাৰ নাইবা গোৱৰৰ গুৰি বালিৰ সৈতে মিহলাই বীজবোৰ পাতলকৈ ঢাকি দি এডাল ঘূৰণীয়া দণ্ডেৰে সমানকৈ হেঁচি দিব লাগে।ভেটিৰ ওপৰভাগ তিতি যোৱাকৈ সম পৰিমাণে পানী দিব লাগে।তাৰ পিছত কলপাত নাইবা খেৰেৰে বীজতলীখন বীজ নগজালৈকে ঢাকি ৰাখিব লাগে।পুলিবোৰ যেতিয়া গজালি মেলিব পুৱা আৰু বিয়লি এবাৰকৈ পাতলীয়া পানী চটিয়াই দিব লাগে।আনহাতে টান ৰ’দ আৰু বৰষুণৰ পৰা ৰক্ষা পাবৰ বাবে বীজতলীখনিত পলিথিন চালি পাতি দিব লাগে।পুলিবোৰৰ বয়স 25-30 দিন হ’লে স্বাস্থ্যবান হৈ উঠে আৰু মূল পথাৰত ৰোপন কৰিবৰ উপযোগী হৈ পৰে।অৱশ্যে বীজতলীৰ পৰা পুলিবোৰ তোলাৰ সাত দিন মান আগৰ পৰা বীজতলীত পানীৰ যোগান কমাই আনিব লাগে।এনে কৰিলে পুলিবোৰ কঠিন হয় আৰু মূল পথাৰত ৰোপন কৰাৰ পিছতো সহজে মৰি নাযায়।পুলিবোৰ তোলাৰ আগতে বীজতলীখনি পানীৰে তিয়াই ল’ব লাগে।এনে কৰিলে পুলিবোৰ উভালি আনোতে শিপাবোৰ চিগি নেযায় আৰু উভালি আনোতেও সহজ হয়।উল্লেখযোগ্য যে ব্যৱসায়ীক ভিত্তিত খেতি কৰিবলৈ হ’লে দ্বিতীয় পুলিবোৰী প্ৰস্তুত কৰাৰ আৱশ্যক।দ্বিতীয় পুলিবাৰীৰ ক্ষেত্ৰতো আগৰ দৰেই মাটিখিনি প্ৰস্তুত কৰি প্ৰথম পুলিবাৰীত পুলিবোৰৰ বয়স 25-26 দিন হোৱাৰ পিছত সাৱধানে উভালি আনি দ্বিতীয় পুলিবাৰীত 5-10 ছে: মি:ৰ ব্যৱধানত শাৰী শাৰীকৈ ৰোপন কৰিব লাগে।দ্বিতীয় পুলিবাৰীত প্ৰথম দুদিনমান ছাঁৰ ব্যৱস্থা কৰাৰ প্ৰয়োজন।পুৱা গধুলি পানীৰ যোগান ধৰিব লাগে।দ্বিতীয় পুলিবাৰীত 10-15 দিন থকাৰ পিছত পুলিবোৰ মূল পথাৰত ৰোপন কৰিব পাৰি।
বীজতলী প্ৰস্তুতৰ কাৰণে আটাইবোৰ শস্যৰ বাবে একে পদ্ধতি অৱলম্বন কৰা হয় যদিও মূল পথাৰখনত পুলি ৰোপন কৰাৰ লগতে পৰিচৰ্যাৰ পদ্ধতি সকলোৰে বাবে কিছু সুকীয়া।সেয়েহে এই লেখাত আমি উদাহৰণ স্বৰূপে কেৱল আগতীয়া ফুলকবি খেতিৰ বিষয়েহে চমুকৈ আলোচনা কৰিব বিচাৰিছোঁ।আগতীয়া ফুলকবিৰ বাবে বাছনি কৰা মূল পথাৰখনত যথেষ্ট পৰিমানে পচন সাৰ বা গোবৰ প্ৰয়োগ কৰি ভালদৰে চহাই লোৱা প্ৰয়োজন।পথাৰত পুলিবিলাক নিৰ্দিষ্ট দূৰত্বত ৰোপন কৰিব লাগে।আগতীয়া ফুলকবিৰ পুলি মূল পথাৰত ৰোপন কৰোতে প্ৰতিটো পুলি আৰু শাৰীৰ ব্যৱধান ডেৰফুট হ’ব লাগে আৰু শেহতীয়া সঁচৰ পুলি ৰোপন কৰোতে প্ৰতিটো পুলি আৰু শাৰীৰ ব্যৱধান দুফুট হোৱা প্ৰয়োজন।সাৰ প্ৰয়োগ কৰাৰ তিনি চাৰিদিন পিছত পুলিবোৰ ৰোপন কৰিব লাগে।কৃষি বিজ্ঞানীসকলে অনুমোদন কৰা মতে ফুলকবি শস্যৰ বাবে এবিঘা মাটিত এক টন গোবৰ বা পচন সাৰ,ইউৰীয়া 22।5 কিলোগ্ৰাম,একক ফচফেট 50 কিলোগ্ৰাম আৰু মিউৰেট অৱ পটাছি 11 কিলোগ্ৰাম ব্যৱহাৰ কৰিব লাগে।সম্পূৰ্ণভাগ গোবৰ,একক চুপাৰ ফচফেট আৰু মিউৰেট অৱ পটাছ আৰু আধাভাগ ইউৰীয়া সাৰ পথাৰত শেসৰ বাৰ মাটি চাহ কৰাৰ আগতে প্ৰয়োগ কৰিব লাগে।বাকী থকা ইউৰীয়া সাৰখিনি পথাৰত পুলি ৰোপন কৰাৰ এমাহৰ পিছত গোবৰৰ লগত মিহলাই পুলিবোৰৰ কাষত লোৰ কৰি সিঁচি দি মাটি জাপি দিব লাগে।প্ৰয়োজন অনুসৰি অন্যান্য সাৰৰ সৈতে বিঘাই প্ৰতি 1 কিলোগ্ৰাম বৰাক্স প্ৰয়োগ কৰিব লাগে।
খেতি পথাৰত পুলি ৰোপন কৰাৰ পিছত পুলিবোৰ সজাল ধৰালৈ প্ৰতিদিনে বিয়লি এবাৰ যোগান ধৰিব লাগে।ইয়াৰ পিছত মাটিৰ আদ্ৰতাৰ ওপৰত নিৰ্ভৰ কৰি 12/15 দিনৰ অন্তৰত একোবাৰ পানীৰ যোগান ধৰিব লাগে।এমাহৰ পিছত যেতিয়া পুলিৰ গুৰিত বাকী থকা ইউৰীয়া সাৰ ভাগ প্ৰয়োগ কৰা হয় তাৰ পিছত পুলিৰ গুৰিত মাটি চপাই দিব লাগে।খেতিডৰাত অপতৃণ গজিলে সাৰ প্ৰয়োগ কৰাৰ আগতে নিৰাই দিব লাগে।সাৰ প্ৰয়োগৰ 2/3 দিন পিছত প্ৰয়োজন সাপেক্ষে পাতলীয়াকৈ পানীৰ যোগান ধৰিব লাগে।প্ৰথমবাৰ বনবাত নিৰাই দিয়াৰ পিছত 20/25 দিনৰ ব্যৱধানত আকৌ বনবাত নিৰাই দিব লাগে।আনহাতে কবি খেতি কৰাৰ আৰম্ভণীতে যদি প্ৰয়োজন হয় বিঘাই প্ৰতি 1 কিলোগ্ৰাম চডিয়াম বা এমানিয়াম মলিবডেট সাৰ গছৰ গুৰিৰ মাটিত প্ৰয়োগ কৰিব লাগে।ইয়াৰ পৰিৱৰ্তে মলিবডেনাম সাৰৰ উপাদান মলিমেক্স পুলিৰ গুৰিৰ মাটিত প্ৰয়োগ কৰিব পাৰি।
খেতিডৰাত যাতে কোনো ৰোগ বা পোক পৰুৱাই আক্ৰমণ কৰিব নোৱাৰে তাৰ বাবে নিয়মিত চোৱা-চিতা কৰা প্ৰয়োজন।কবিৰ পাতখোৱা পোক ব মোৱা পোকে আক্ৰমণ কৰিলে 1.5 মিলিটাৰ মালাথিয়ন ঔষধ 1 লিটাৰ পানীত মিহলাই শস্যৰ পাটত চটিয়াই দিব লাগে।আনহাতে মাটিত থকা ভুৰ পোক,উ’ই,ৰঙা পৰুৱা,কুমটি আদিৰ পৰা খেতিডৰা ৰক্ষা কৰিবলৈ পুলি ৰোপন কৰাৰ আগতে মাটিডৰাত বিঘাই প্ৰতি 2.5 কিলোগ্ৰামকৈ 5 শতাংশ মালাথিয়ন পাউদাৰ প্ৰয়োগ কৰিব লাগে।কবিৰ গুৰি পছা বা ব্লেক ৰ’ট বেমাৰৰ প্ৰতিকাৰৰ বাবে এগ্ৰমাইচিন নামৰ দ্ৰব প্ৰতিলিটাৰ পানীত 100 মিলিগ্ৰাম হিচাবে মিহলাই পুলি ৰোপন কৰাৰ আগতে ধুই বা ডুবাই ল’ব লাগে।পুলি ৰোপনৰ এশ দিন মানৰ ভিতৰত কবি খাব পৰা অৱস্থা হয়।মন কৰিবলগীয়া যে শস্য চপোৱাৰ 10/12 দিন আগতে কেতিয়াও পাতত ঔষধ প্ৰয়োগ কৰিব নালাগে।পুচা,কেটকী,পুচা দিপালী,আৰ্লি কুঁৱৰী,চিলেকটিভ আৰ্লি দ’ন,আৰ্লি চাইনিজ প্ৰিন্স,হেভী চিলভাৰ প্লেট,জৱাহৰ মতি আদি আগতীয়াকৈ ৰোপন কৰিব পৰা ফুল কবিৰ সঁচ।এই সঁচবোৰৰ উৎপাদন বিঘাই প্ৰতি 8.5 কুইন্টলৰ পৰা 10.8 কুইন্টললৈ হয়।বৰ্তমান হিচাপত ইয়াৰ বজাৰ মূল্য কুইন্টলে প্ৰতি 3000 পৰা 3500 টকা।গতিকে এনে ধৰণৰ লাভজনক আগতীয়া ৰবি শস্যৰ উৎপাদনে আমাৰ সমাজত প্ৰচলিত কঙালীৰ ভয়াবহ দিনৰ ধাৰণা আঁতৰ কৰাত যথেষ্ট পৰিমাণে বৰঙণি যোগাবলৈ সক্ষম হৈছে।
(উল্লেখযোগ্য যে বৰ্তমান পলিথিনৰ বহুলনে আগতীয়াকৈ বৰষুণ আৰু প্ৰখৰ ৰ’দৰ বতৰত পুলি উৎপাদনল সম্ভ হৈ পৰিছে।পূৰ্বতে ইয়াৰ প্ৰচলন কম আছিল বাবে খেতিয়ক সকলে আগতীয়াকৈ শাক-পাচলি আদি ৰবিশস্যৰ খেতি কৰা অতি কঠিন হৈ পৰিছিল।কিন্তু বিজ্ঞানৰ অগ্ৰগতিৰ ফলত আজিকালি এনেকুৱা কিছুমান পলিথিন প্ৰস্তুত কৰিছে যিবোৰে নেকি শীতকালত পলিথিনৰ ঘৰৰ ভিতৰত বায়ুৰ উষ্ণতা 5 ৰ পৰা 10° ছে: গ্ৰেডলৈ বঢ়াই দিয়ে।আনহাতে 200 মাইক্ৰণ ডাঠ(এই পলিথিনবিধ বজাৰত UV stabilise plastic materials of 200 micron thickness হিচাপে পোৱা যায়)পলিথিনেৰে সজা পলিঘৰে বাৰিষাৰ বৰষুণ আৰু শিলাবৃষ্টি আদিও প্ৰতিৰোধ কৰিব পাৰে।এইবিধ পলিথিন একেৰাহে 4-5 বছৰলৈ ব্যৱহাৰ কৰিব পাৰি বাবে খৰচৰ ফালৰ পৰা যথেষ্ট কম হয়।বহু ঠাইত আগতীয়াকৈ উন্নত জাতৰ শাক-পাচলিৰ খেতি কৰিবলৈ এনেকুৱা পলিথিনেৰে পলিহাউ প্ৰস্তুত কৰি লয়।)
 
লেখক:কন্দৰ্প কুমাৰ ৰায়



 
অসমত ইয়াৰ জলবায়ুৰ ওপৰত নিৰ্ভৰ কৰি বছৰেকত কৰা শাক-পাচলিবোৰ দুটা ভাগত ভাগ কৰা হয় । গ্ৰীষ্মকালীন শাক-পাচলি আৰু শীতকালীন শাক পাচলি । শীতকালীন শাক-পাচলিৰ সংখ্যা বহুত বেছি । ইয়াৰ ভিতৰত উল্লেখযোগ্য পাচলি হৈছে কবি শস্য যেনে ফুলকবি, বন্ধাকবি, ওলকবি, ব্ৰুকলী ইত্যাদি আৰু  বিলাহী । কাৰণ বিভিন্ন কবি আৰু বিলাহী যিকোনো খোৱাৰ উপকাৰত সহজতে ব্যৱহাৰ কৰা হয় ।
যিকোনো শস্যৰ বাঢ়ন আৰু উৎপাদনৰ বাবে শস্যৰ সঠিক বীজ বাছনি, পুলি ৰোপণ, সাৰ, গোবৰ প্ৰয়োগ, বিভিন্ন প্ৰতিপালন ব্যৱস্থা আদিৰ ওপৰত গুৰুত্ব আৰোপ কৰিব লাগিব । প্ৰতিপালন ব্যৱস্থাৰ ভিতৰত আকৌ আনুষংগিক বিসংগতিৰ ওপৰত বেছি গুৰুত্ব দিব লাগিব । কাৰণ এই শস্যৰ বিসংগতি সাধাৰণতে শস্যৰ বাঢ়নৰ মাজৰ সময়ত বা কেতিয়াবা শেষৰ পৰ্যায়ত দেখা দিয়ে যাৰ বাবে বিভিন্ন প্ৰতিপালন ব্যৱস্থা লোৱাৰ পাছতো শস্যডৰা নষ্ট হয় বা কেতিয়াবা উন্নত মানৰ ফল নোপোৱাৰ কাৰণে কৃষকৰ ইমানখিনি কষ্ট, খৰচ আৰু সময় নষ্ট হয় । গতিকে শস্যডৰা ৰোপণ কৰাৰ পৰা আৰম্ভ কৰি শস্য চপোৱালৈকে ভালদৰে যতন কৰিব লাগিব ।
কবি শস্যৰ আনুষংগিক বিসংগতিবিলাক হৈছে ফুলকবি শস্যত বৰণ নামৰ অনুসাৰৰ অভাৱৰ বাবে শস্যত কবি ধাৰণ কৰিবৰ সময়ত ঠাৰিডাল ফোপোলা হয় আৰু কবিটোৰ ৰং মুগা বৰণৰ হয় । বেছিকৈ বৰণ সাৰৰ অভাৱ হ’লে কবিটো ৰঙা পৰি গেলিগৈ শেষত ক’লা বৰণৰ হয়, যাক ইংৰাজীত ব্ৰাউনিং বোলা হয় । ইয়াৰ নিৰাময়ৰ বাবে কবি ৰোৱাৰ আগতে বিঘাই প্ৰতি এক কিল’গ্ৰাম বৰাক্স সাৰ ব্যৱহাৰ কৰিব লাগে ।
ফুলবাৰীৰ আন এটা বিসংগতি হৈছে যদি আগতীয়া সঁচৰ পুলি শেহতীয়াকৈ ৰোপণ কৰা হয় বা শস্যডৰাত বেছিকৈ নাইট্ৰজেন সাৰ ব্যৱহাৰ কৰা হয় বা বায়ুমণ্ডলত আৰ্দ্ৰতা বেছি হ’লে কবিটোৰ ঠাৰিবোৰ দীঘল হয় । কবি অংশ গুটি গুটি হয় আৰু ঢিলা হয় । কেতিয়াবা আকৌ কবি চপোৱা পলম হ’লেও এনে হোৱা দেখা যায় । ইয়াৰ নিবাৰণৰ বাবে সুষম নাইট্ৰজেন সাৰ ব্যৱহাৰ আৰু সময়মতে কবি চপাব লাগে । অন্য এটা বিসংগতি হৈছে কবি পুলিটোৰ আগ বা অগ্ৰমুকুলটো কিবা কাৰণত ভাগি গ’লে বা পোকে খাই নষ্ট কৰিলে পুলি পাত বিলাক ডাঙৰ হয় আৰু কবি ধাৰণ নকৰে । এনে পুলি লগে লগে উঠাই নতুন পুলি তাত ৰোপণ কৰিব লাগে ।
ফুলকবি শস্যত মলিবডেনাম অনুসাৰৰ অভাৱ হ’লে কবিটোৰ অগ্ৰমুকুলটো নাবাঢ়ে, পাতবিলাক ডাঠ সেউজীয়া লঠঙা হয় । কেতিয়াবা পাতৰ ফলক অংশ বাঢ়ি নগৈ মাত্ৰ ঠাৰিডালহে শকত হৈ আহে । এনে বিসংগতি ব্ৰুকলী শস্যতো হোৱা দেখা যায় । ইয়াৰ প্ৰতিকাৰৰ বাবে পুলি ৰোপণ কৰাৰ আগতে মাটিত বিঘাই প্ৰতি এককিল’গ্ৰাম চডিয়াম মলিবডেট সাৰ প্ৰয়োগ কৰিব লাগে ।
মাটিত সৰহকৈ কেঁচুসাৰ প্ৰয়োগ কৰিলেও ইয়াৰ সুফল পাব পাৰি । নাইট্ৰজেন সাৰৰ অভাৱ হ’লে ফুলকবিৰ গছবোৰ সৰু হয়, মুজুৰা লাগে আৰু গছত মাত্ৰ বুটামটোৰ দৰে এটা ফুলকবি হয় । বয়সীয়া পুলি ৰোপণ কৰিলে বা আগতীয়া সঁচৰ পুলি শেহতীয়াকৈ ৰোপণ কৰিলেও এনে বুটাম ফুল হয়, যাক বাটনিং বা বুটাম ফুলা বোলা হয় । মাটিত আকৌ বৰণ সাৰৰ অভাৱ হ’লে বন্ধাকবি শস্যত পাতবিলাক মেল খাই থাকে । কবিটো বান্ধ নেখায় । প্ৰতিকাৰৰ বাবে মাটিত বিঘাই প্ৰতি এককিল’গ্ৰাম বৰাক্স সাৰ প্ৰয়োগ কৰিব লাগে । বৰণ সাৰৰ অভাৱৰ বাবে ওলকবি শস্যতো বিসংগতি দেখা দিয়ে । কবিটো সৰু আৰু সম্পূৰ্ণ ডাঙৰ হ’বলৈ নেপাওঁতেই ই ফাটি যায় ।
বিলাহী শস্যত দেখা দিয়া বিসংগতি বিলাক হৈছে বিলাহীৰ ফলবিলাক ফাটি যোৱা । বহুত দিন খৰাং হোৱাৰ পাছত যেতিয়া বৰষুণ হয় আৰু বায়ুমণ্ডলৰ উষ্ণতা বাঢ়ে তেতিয়া বিলাহী ফুলবোৰ ফাটিবলৈ ধৰে । সাধাৰণতে পকা বিলাহীতকৈ পূৰঠ বিলাহী আৰু যিবোৰ বিলাহী সূৰ্যৰ পোহৰত অনবৰতে থাকে তেনেবোৰ বিলাহী বেছিকৈ ফাটে । ফটা নিয়ন্ত্ৰনৰ বাবে পূৰঠ অৱস্থালৈ অহাৰ লগে লগে বিলাহীবোৰ পাতেৰে ঢাকি দিব লাগে । আন এটা বিসংগতি হৈছে সেউজীয়া অৱস্থাত ফুলবোৰৰ গাত দাগ পৰে আৰু লাহে লাহে ভাগ পৰা অংশ টান হয় । হঠাতে খৰাং বতৰত গছজোপাৰ পৰা পানীভাগ অতি মাত্ৰাত বাষ্পীভূত হোৱাৰ বাবে এনে হয় । শস্যত নাইট্ৰজেনযুক্ত সাৰ বেছিকৈ দিলেও এনে হোৱা দেখা যায় । গতিকে গছৰ পৰা পাতৰ সংখ্যা কাটি কমাব লাগে অৰ্থাৎ মাজে মাজে ছিঙি পেলাব লাগে । এনে সমস্যাত পাঁচগ্ৰাম কেলচিয়াম ক্লৰাইড, একলিটাৰ পানী হিচাপে মিহলাই গছত ছটিয়াব লাগে ।
বিলাহী শস্যত কেতিয়াবা আকৌ ফলৰ আকাৰ আৰু আয়তন স্বাভাৱিক যেন লাগে কিন্তু ওজনৰ ফালৰ পৰা বিলাহীতো পাতল হয় । বিলাহীটোৰ গঠন আৰু গাঢ়তা সঠিক নহয় আৰু ভিতৰৰ অংশ সম্পূৰ্ণ নহয় । প্ৰতিকাৰৰ বাবে ফুল ফুলা অৱস্থাত ৰাসায়নিক পদাৰ্থ যেনে কীটনাশক বা ভেঁকুৰনাশক দৰৱ পৰাপক্ষত ব্যৱহাৰ কৰিব নেলাগে । মাটিত পানীৰ পৰিমাণ কমি গ’লেও এনে হোৱা দেখা যায় । গতিকে মাটিত জীপ সঠিকভাৱে ৰাখিব লাগে । শীত কালৰ শেষত মাঘ-ফাগুন মাহত গছত বিলাহী ফুলৰ সংখ্যাই বেছি হ’লেও আৰু স্বভাৱত বিলাহী পৰাগ যোগ হোৱা বাবে । এই সময়ত বায়ুমণ্ডলৰ উষ্ণতা বাঢ়ি যোৱাৰ লগে লগে ফুলৰ পৰাগ যোগত ব্যতিক্ৰম হয় । যাৰ বাবে ফুলৰ উৎপাদন কমি যায় । ইয়াৰ নিবাৰনৰ বাবে গছত দুই এজোপা ফুল ফুলিবলৈ ধৰিলেই এক শতাংশ ইউৰিয়া, ২ পি পি এম শক্তিৰ টু-ফৰ ডি নামৰ হৰম’নৰ মিশ্ৰণ ছটিয়াব লাগে । অন্যহাতে বিলাহীৰ বীজবোৰ এই হৰ’মনৰ মিশ্ৰণত ২৪ ঘণ্টা তিয়াই থৈ বীজ পচালে সুফল পোৱা যায় ।
লেখক :- ড° ৰাজেন্দ্ৰ প্ৰসাদ দাস
উৎস :- দৈনিক জনমভূমি



কল্পবৃক্ষ নাৰিকলৰ অনিষ্টকাৰী কীট-পতংগ নিয়ন্ত্ৰণ
 
অসমত বহলভিত্তিত কৰিব পৰা উদ্যান শস্যসমূহৰ ভিতৰত নাৰিকল অন্যতম। নাৰিকল গছৰ প্ৰত্যেক অংশই উপকাৰী আৰু অৰ্থকাৰী হোৱা হেতুকে ইয়াক কল্পবৃক্ষ (ট্ৰী অব্ হেভেন) বোলা হয়। নাৰিকল এনে এবিধ শস্য যি প্ৰতি মাহত এথোক নাৰিকলৰ ফুল তথা ফলৰ উৎপাদন দিয়ে যাৰ বাবে বাৰ মাহত বাৰটা থোক পাব পাৰি। এই গুণৰ কাৰণেই নাৰিকলক ফলৰ ৰাণী বোলা হয়। অসমৰ মাটি আৰু জলবায়ু নাৰিকল খেতিৰ বাবে উপযুক্ত। নাৰিকল খেতিৰ পৰা আশানুৰূপ লাভ অৰ্জন কৰিবলৈ হ’লে আক্ৰমণকাৰী কীট-পতংগৰ পৰা ৰক্ষা কৰাটো নিতান্তই প্ৰয়োজনীয়। অসমত নাৰিকল গছত আক্ৰমণ কৰা ক্ষতিকাৰক কীট-পতংগসমূহৰ ভিতৰত গঁড় পোক, উঁই পোক, ৰঙা উইভিল পোক বা ঘূণে খোৱা পোক, ফুল আৰু ফল খোৱা পোক, নাৰিকলৰ বগা পলু আদিয়েই প্ৰধান। সেয়ে এনে ধৰণৰ কীট-পতংগসমূহৰ নিয়ন্ত্ৰণৰ ক্ষেত্ৰত তলত কেইটামান উপায় উল্লেখ কৰা হ’ল-
গঁড় পোকঃ
নাৰিকলপ্ৰধান সকলো অঞ্চলতে গঁড় পোকৰ আক্ৰমণ দেখিবলৈ পোৱা যায়। এই পোক নাৰিকলৰ বাবে অত্যন্ত ক্ষতিকাৰক। ক’লা ৰঙৰ গুবৰুৱা পোকৰ দৰে এই পোকৰ মূৰত খৰ্গৰ দৰে বাঢ়ি অহা অংশ এটা থকাৰ বাবে ইয়াক গঁড় পোক বোলা হয়। এই পোকে নাৰিকল গছৰ মুকুট অংশত বিন্ধা কৰি ভিতৰলৈ সোমাই গৈ বাঢ়ি অহা পাতৰ কোমল ঠাৰি অংশ খায় আৰু লগতে কোমল মুকুট অংশ খাই নষ্ট কৰে। আক্ৰান্ত হোৱা পাতবোৰত কেচিয়ে কটাৰ দৰে লক্ষণ পৰিলক্ষিত হয়। কেতিয়াবা আকৌ পাত খাই টুকুৰা টুকুৰ কৰি মাটিতো পেলাই থোৱা পৰিলক্ষিত হয়। এই পোকে সাধাৰণতে কেঁচা গোবৰৰ দ’ম, পচা জাবৰৰ দ’ম বা মৰি যোৱা নাৰিকলৰ কাণ্ড আদিত থাকি বংশ বিস্তাৰ কৰে। ছমাহৰ ভিতৰতে ইহঁতৰ জীৱনচক্ৰ সম্পূৰ্ণ হয়। এই পোক নিয়ন্ত্ৰণৰ বাবে গছৰ মুকুট অংশ পৰিষ্কাৰ কৰি পাঁচ শতাংশ শক্তিযুক্ত মালাথিয়ন পাউদাৰ বা দুই শতাংশ শক্তিৰ বি এইচ চি পাউদাৰ সমপৰিমাণৰ বালিৰ লগত মিহলি কৰি নাৰিকল গছৰ মুকুট অংশত আৰু পাতৰ খোৰোংবোৰত ছটিয়াই দিব লাগে। এজোপা গছৰ বাবে পাঁচশ গ্ৰাম বালি মিহলি কৰা দৰবেই যথেষ্ট হয়। প্ৰতি চাৰি মাহৰ অন্তৰে অন্তৰে নতুবা এপ্ৰিল, ছেপ্তেম্বৰ আৰু ডিচেম্বৰ মাহত এনেদৰে প্ৰতিজোপা গছত দৰব মিহলি মিশ্ৰণ প্ৰয়োগ কৰিলে সুফল পাব পৰা যায়। বংশ বিস্তাৰ কৰিব পৰা সম্ভাৱ্য স্থানবোৰত ০.০১ শতাংশ কাৰ্বাৰিল প্ৰয়োগ কৰিও এই পোকৰ বংশ বৃদ্ধি ৰোধ কৰিব পৰা যায়। নাৰিকলৰ বাগিচাৰ বা গছৰ ওচৰে-পাজৰে যাতে গেলি-পচি যোৱা বস্তু, জাবৰ বা গোবৰৰ দ’ম আদি থাকিব নোৱাৰে তাৰ প্ৰতি লক্ষ্য ৰাখিব লাগে। এই পোক মৃত্যু ঘটাবৰ বাবে ছাতিৰ দাণ্ডি বা লোহাৰ শলা এডালেৰে বিন্ধাটোৱেদি খুচি দিব লাগে।
উঁই পোকঃ
নাৰিকলৰ পুলিবাৰী আৰু নতুনকৈ পুলি ৰোৱাৰ পাছত পুলিৰ লগত লাগি থকা নাৰিকলটোত উঁইপোকে আক্ৰমণ কৰা দেখা যায় আৰু পাছত পুলিবোৰৰ শিপাবিলাকো খাই নষ্ট কৰে। লাগনি গছৰ গুৰি অংশতো কেতিয়াবা ইয়াৰ আক্ৰমণ দেখিবলৈ পোৱা যায়। পুলিবাৰীত বীজ পচোৱাৰ পাছত উঁই পোকে আক্ৰমণ কৰি নাৰিকলবিলাক খাই নষ্ট কৰাৰ ফলত পুলিবোৰ শুকাই যায়। এই পোক নিয়ন্ত্ৰণৰ বাবে পাঁচ শতাংশ শক্তিৰ মালাথিয়ন পাউডাৰ প্ৰতি লিটাৰ পানীত পাঁচ গ্ৰামকৈ মিহলাই পুলিবাৰী আৰু নতুনকৈ ৰোপণ কৰা নাৰিকলৰ পুলিৰ গুৰিত ভালদৰে মাটি ভিজি যোৱাকৈ প্ৰয়োগ কৰিব লাগে। তদুপৰি প্ৰতিষেধক ব্যৱস্থা হিচাপে পুলি ৰোৱাৰ আগতে গাঁতটোত এশ গ্ৰাম পাঁচ শতাংশ শক্তিৰ এলডেক্স পাউডাৰ বা মালাথিয়ন পাঁচ শতাংশ শক্তিৰ পাউডাৰ ভালকৈ মাটিত মিহলাই লৈ পুলি ৰুব লাগে। লাগনি গছৰ গুৰিতো এই পোকে আক্ৰমণ কৰিলে এলডেক্স বা মালাথিয়ন পাউডাৰ ছটিয়াই নিয়ন্ত্ৰণৰ ব্যৱস্থা কৰিব পৰা যায়। তদুপৰি কাতি-আঘোণ মাহত গছৰ গুৰিত এক মিটাৰ ওপৰলৈ চূণৰ প্ৰলেপ দিব পৰা যায়।
ৰঙা উইঙিল পোক বা ঘূণে খোৱা পোকঃ
সাধাৰণতে কম বয়সৰ নাৰিকল গছত বিশেষকৈ পাঁচৰ পৰা বিশ বছৰ বয়সৰ গছত এই পোকৰ আক্ৰমণ বেছিকৈ হোৱা দেখা যায়। এই পোকৰ পলুৱে নাৰিকল গছজোপাৰ ভিতৰৰ মজ্জা অংশ কুটি কুটি খাই নষ্ট কৰি পেলোৱাৰ ফলত গছৰ ভিতৰ অংশত সুৰংগৰ সৃষ্টি হয়। ফলস্বৰূপে গা-গছৰ মাজেদি গছৰ খাদ্য আৰু পানী চলাচলত বাধাপ্ৰাপ্ত হৈ গছজোপা লেৰেলি শুকাই যাবলৈ ধৰে আৰু শেষত গছজোপা মৰি যায়। কেতিয়াবা আকৌ পাতবোৰ হালধীয়া পৰি শুকাবলৈ ধৰে। গছত বিন্ধা কৰি সোমাই থকা বাবে এই পোকৰ আক্ৰমণ সহজতে দৃষ্টিগোচৰ নহয়। এক প্ৰকাৰৰ ৰঙচুৱা পদাৰ্থ আৰু পোকৰ পলুৱে খোৱা টুকুৰাবোৰ বিন্ধাটোৱেদি ওলাই আহিলেহে এই পোকৰ আক্ৰমণ গম পোৱা যায়। কেতিয়াবা আকৌ পোকটোৱে গছজোপাৰ ভিতৰত চোবাই থকা শব্দ শুনিবলৈ পোৱা যায়। ইয়াক নিবাৰণ কৰিবলৈ হ’লে ৰগৰ বা এনদ’চালফেন নামৰ দৰব দুই মিলিলিটাৰ এক লিটাৰ পানীত মিহলাই গা-গছৰ ফোপোলা অংশৰ ওপৰত ফুঁটা কৰি ভিতৰলৈ যোৱাকৈ ঢালি দি ফুঁটাটো বোকা মাটিৰে বন্ধ কৰি দিব লাগে। প্ৰতিষেধক হিচাপে মালাথিয়ন পাঁচ শতাংশ পাউডাৰ সমপৰিমাণৰ বালিত মিহলাই গছৰ মুকুট অংশত প্ৰয়োগ কৰিব লাগে। এনেকুৱা মিশ্ৰণ চাৰি মাহৰ অন্তৰে অন্তৰে বছৰত তিনিবাৰ প্ৰয়োগ কৰি গছক ৰঙা উইভিল পোকৰ আক্ৰমণৰ পৰা ৰক্ষা কৰিব পৰা যায়।
ফুল আৰু ফল খোৱা পোকঃ
এই পোকৰ পলুৱে নাৰিকলৰ কোমল ফুলবিলাক কুটি কুটি খাই গছৰ ক্ষতিসাধন কৰে। সাধাৰণতে বাৰিষা বৰষুণৰ আগে আগে এই পোকৰ পলুৱে নাৰিকল গছক আক্ৰমণ কৰি যথেষ্ট ক্ষতিসাধন কৰা দেখা যায়। কেতিয়াবা আকৌ ফুলপাহৰ গৰ্ভধাৰণ হোৱাৰ পাছত সৰু সৰু ফলবোৰৰ ভিতৰ অংশ খাই নষ্ট কৰে। এই পোক নিবাৰণৰ বাবে ৰগৰ বা ডাইমেক্ৰন নামৰ দৰব দুই মিলিলিটাৰ এক লিটাৰ পানীত মিহলাই ফুলৰ থোকবোৰত ফুল মেলখোৱাৰ আগতে ভালদৰে ছটিয়াই দিব লাগে। পোকবোৰে নাৰিকল গছত যাতে বাহ ল’ব নোৱাৰে তাৰ বাবে গছৰ মুকুট অংশত থকা বিশেষকৈ পাতৰ খোৰাংবোৰত থকা গেলা-পচা অংশ বছৰত দুবাৰ-এবাৰ বাৰিষাৰ আগতে আৰু এবাৰ বাৰিষাৰ পাছত চাফা কৰি দিব লাগে।
নাৰিকলৰ বগা পলুঃ
বগা পলু নাৰিকল গছৰ অত্যন্ত ক্ষতিকাৰক পোক। সাধাৰণতে জুন মাহত আৰম্ভ হোৱা প্ৰথমজাক বৰষুণৰ পাছতেই এই পোক মাটিৰ পৰা ওলাই আহি জুলাই মাহত নাৰিকল গছৰ ওচৰে-পাজৰে কণী পাৰে। এই পোকৰ পলুবোৰে একত্ৰিতভাৱে নাৰিকল গছৰ শিপাত আক্ৰমণ কৰে, ফলত গছজোপা দুৰ্বল হৈ পৰে। পাতবোৰ হালধীয়া পৰি যায়, অপৈণত অৱস্থাতে ফল সৰিবলৈ ধৰে আৰু ফল ধৰাত পলম হয়। নিয়ন্ত্ৰণৰ ব্যৱস্থা হিচাপে প্ৰতি বিঘাত ৬.৫ কিলোগ্ৰামকৈ ৫ শতাংশ শক্তিযুক্ত মালাথিয়ন পাউডাৰ প্ৰয়োগ কৰি মাটিত ভালদৰে মিহলাই দিব লাগে। মাটিত পাঁচ শতাংশ শক্তিযুক্ত এলডেক্স পাউডাৰ প্ৰয়োগ কৰিও এই পোক নিয়ন্ত্ৰণ কৰিব পৰা যায়।
(উৎসঃ অসমীয়া খবৰ, মঞ্জু ভট্টাচাৰ্যী)।




কল এবিধ সকলোৰে প্ৰিয় আৰু উপাদেয় ফল। ভাৰতবৰ্ষত হোৱা সকলো ফল-মূলৰ ভিতৰত কলহে অকল বছৰৰ যিকোনো সময়তে পোৱা যায়।
ই এবিধ ভিটামিন এ, বি আৰু চিযুক্ত সৰ্বভক্ষণ জাতীয় ফল। ইয়াত-

পটাছ,
ফছফৰাছ আৰু
কেলচিয়ামৰ অংশও থাকে।

আজি এইবিধ মূল্যৱান আৰু লোভনীয় ফলৰ কৃষি পদ্ধতি সম্পৰ্কে ক’বলৈ লোৱা হ’ল।
মাটি -
পানী বন্ধ নোহোৱা বালীয়া-পলসুৱাৰপৰা আলতীয়া বোকা যিকোনো মাটিতে কলৰ খেতি কৰিব পাৰি। তথাপি বেছি জৈৱ পদাৰ্থ থকা দ-আলতীয়া মাটিত ইয়াৰ খেতি ভাল হয়।
অসমৰ সমতল অঞ্চলৰপৰা ওখ পাহাৰীয়া অঞ্চলৰ বিভিন্ন শ্ৰেণীৰ মাটিত কল খেতি কৰিব পাৰি। প্ৰকৃততে কল গছক গৰম আৰু সেমেকা জলবায়ুৰ প্ৰয়োজন।
কিন্তু বেছি বৰষুণ হোৱা অঞ্চলত, শুকান অঞ্চলত আৰু বৰফ পৰা অঞ্চলত ই তিষ্ঠি থাকিব নোৱাৰে।
জাত -
চাপৰ জাত- জাহাজী(ডোৱাৰফ কেভেনডিছ),
মজলীয়া ওখ-

চেনি চম্পা,
মালভোগ,
বৰ জাহাজী,

ওখ জাতৰ-

পুৰা কল,
মনোহৰ,
অমৃতসাগৰ,
জাতি কল,
ভীম কল।

পোখা নিৰ্বাচন -
পোখাৰপৰাই কলৰ পুলি হয়। নিৰোগী কলগছৰ গুৰিত থকা গুৰিটো ডাঙৰ আৰু আগটো জোঙা তৰোৱালৰ দৰে পোখা নিৰ্বাচন কৰি তলৰ মধুনাৰ সৈতে উঘালি আনিব লাগে।
তাৰ পিছত পোখাৰ চকুবোৰ নষ্ট নোহোৱাকৈ শিপাবোৰ কাটি লগতে গুৰিৰপৰা ৩০-৪০ ছেন্টিমিটাৰ ৰাখি ওপৰৰখিনি বেঁকাকৈ কাটি ল’ব লাগে। ৰুবলৈ লোৱা এনে পোখাবোৰৰ ওজন ১.৫-২ কিলোগ্ৰাম হ’ব লাগে।
ৰোৱাৰ সময়:
মাৰ্চ-এপ্ৰিল মাহ কল ৰোৱাৰ উপযুক্ত সময়।
ৰোৱাৰ পদ্ধতি:
সাধাৰণতে গাঁত খান্দি ইয়াৰ পোখা ৰোৱা হয়। পোখাবোৰ ৩-৫ মহীয়া হোৱা ভাল। গাঁতবোৰৰ আকাৰ ৪৫ ছেন্টিমিটাৰ*৪৫ ছেন্টিমিটাৰ*৪৫ ছেন্টিমিটাৰ হোৱা দৰকাৰ।
গছৰ দূৰত্ব জাহাজীৰ ক্ষেত্ৰত ২.১*২.১ মিটাৰ আৰু ওখ জাতৰ ক্ষেত্ৰত ২.৪*২.৪ মিটাৰ ব্যৱধানত হ’ব লাগে।
সাৰ প্ৰয়োগ -
প্ৰতিজোপা গছৰ বাবে-

পচন সাৰ ১২ কিলোগ্ৰাম,
ইউৰিয়া ৩৫০ গ্ৰাম,
ছুপাৰ ফছফেট ৫০ গ্ৰাম,
মিউৰেট অব পটাছ ১৫০ গ্ৰাম আৰু
ফুৰাডন ঔষধ ১০ গ্ৰাম ব্যৱহাৰ কৰিব লাগে।

ইয়াৰ পচন সাৰখিনি পুলি ৰোৱাৰ সময়ত প্ৰয়োগ কৰি পুলি ৰোৱাৰ তৃতীয় মাহত ইউৰিয়া সাৰৰ আধা, সমুদায় ছুপাৰ ফছফেট আৰু পটাছৰ আধা অংশ প্ৰতিজোপাত ব্যৱহাৰ কৰিব লাগে।
ইউৰিয়া আৰু পটাছৰ বাকী ভাগ ৰোৱাৰ পঞ্চম মাহত প্ৰয়োগ কৰা উচিত।
জলসিঞ্চন:
শুকান বতৰত প্ৰতিমাহে তিনিবাৰকৈ জলসিঞ্চন কৰিব লাগে।
প্ৰতিপালন -
প্ৰয়োজন অনুসৰি বন-বাত নিৰনি কৰি গছবোৰ ছাফা কৰি দিয়া ভাল। মন কৰিবলগীয়া যে ৰুবৰ বাবে পোখা উঘলাৰ পিছত ছুপাটোৰ এটা বা দুটা পোখ ৰাখি বাকী পোখোবোৰ উঘালি পেলাব লাগে। শুকান মৰহি যোৱা পাতবোৰ কাটি পেলাই দিব লাগে।
খেতি চপোৱা:
কলথোকৰ চাৰিভাগৰ ভিনিভাগলৈ পূৰঠ হ’লে চপাবৰ হয়। এনে অৱস্থাত বাকলিৰ শিৰবোৰ বহল হৈ যায় আৰু কলবোৰে ঘূৰণীয়া আকাৰ ধাৰণ কৰে চাপৰ জাতৰ গছৰ কল ৰোৱাৰ ১১-১৪ মাহৰ ভিতৰত আৰু ওখ জাত ১৪-১৬ মাহৰ ভিতৰত চপাব পৰা হয়।
উৎপাদন -
কলৰ ওখ জাতৰপৰা বিঘাত সাধাৰণতে ২-৩ টন আৰু চাপৰ জাতৰ বিশেষকৈ ডোৱাৰফ কেভেনডিছ আদি জাতৰপৰা বিঘাত ৪-৫ টন ফল উৎপাদন পোৱা যায়।
লেখক: প্ৰবোধ চন্দ্ৰ শৰ্মা(দৈনিক অসম)





উপকূলীয় অঞ্চলত উৎপাদিত বিভিন্ন ফলৰ ভিতৰত কল হৈছে এবিধ উৎকৃষ্ট ফল। কল অসমৰ প্ৰধান ফলৰ অন্যতম, যাৰ উৎপাদন সমগ্ৰ বছৰটোতেই অব্যাহত থাকে আৰু সকলোৱে খোৱাৰ সুযোগ পায়। অসমত মুঠ ৪২,১০৪ হেক্তৰ মাটিত কলৰ খেতি কৰা হয় আৰু ইয়াৰ বাৰ্ষিক উৎপাদন হ’ল ৫,৮০,৬৯৫ মেট্ৰিক টন।
অসমত খেতি কৰা কলৰ জাতবোৰৰ ভিতৰত -

জাহাজী,
বৰ জাহাজী,
চেনিচম্পা,
মালভোগ,
পুৰাকল,
ভীমকল,
হোণ্ডা,
ভৰতমণি,
কানাই বংশী,
সাপকল,
গাৰো মইনা,
হাতীদাঁত আদিয়ে প্ৰধান।

কল এবিধ কেলৰি, খাদ্যপ্ৰাণ, খনিজ পদাৰ্থসমূদ্ধ সুগন্ধি তথা পুষ্টিকৰ ফল। কলৰ উৎপাদন অন্যান্য ফল আৰু ফচলতকৈ অনেক বেছি। ধান, গম আৰু মিঠা আলুৰ খেতি প্ৰতি হেক্টৰত, য’ত ১১.২, ৬.৬ আৰু ৩৯.৮ লাখ কিলো কেলৰি খাদ্য শক্তি উৎপন্ন হয়, তেনেস্থলত কলৰপৰা প্ৰায় ৫০ লাখ কিলোগ্ৰাম কেলৰি পোৱা যায়।
অসমৰ গোৱালপাৰা জিলাৰ দৰংগিৰি নামৰ ঠাইখনত এছিয়াৰ সৰ্ববৃহৎ কলৰ বজাৰখন অৱস্থিত। প্ৰায় ১৫,০০০ লোক প্ৰত্যক্ষভাৱে জড়িত থকা এই বজাৰখনৰপৰা ভূটান, নেপাল, বাংলাদেশলৈ কল ৰপ্তানি কৰা হয়। এমাহত এই বজাৰখনৰ পৰা প্ৰায় চাৰি কোটি টকাৰ লেনদেন হয়। ছেপ্টেম্বৰ-অক্টোবৰ মাহ শ্ৰেষ্ঠ সময়, য’ত দিনে প্ৰায় ৫০ খন কলভৰ্তি ট্ৰাক বাহিৰলৈ যায়।
উৎপাদন প্ৰযুক্তি -
মাটি:
পৰ্যাপ্ত ৰ’দ পৰা আৰু পানী নিষ্কাসনৰ সুব্যৱস্থাসম্পন্ন ওখ মাটি কল খেতিৰ বাবে উপযুক্ত। উৰ্বৰ, দোমোজা মাটি কল খেতিৰ বাবে উত্তম।
মাটো প্ৰস্তুতকৰণ আৰু গাঁত খনন:
মাটি ভালভাৱে গভীৰকৈ চহ কৰিব লাগে। ডেৰৰপৰা দুই মিটাৰ দূৰে দূৰে ৬০*৬০*৬০ ছেন্টিমিটাৰ আকাৰৰ গাঁত খান্দিব লাগে। পুলি ৰোপণৰ এমাহ পূৰ্বে গাঁত খান্দি থ’ব লাগে। গোবৰ আৰু এছ এছ পি সাৰ মাটিৰ সৈতে মিহলাই গাঁত বন্ধ কৰি ৰাখিব লাগে।
ৰোপণৰ সময়:
কলৰ পুলি বছৰত তিনিবাৰ ৰোপণ কৰা হয়। প্ৰথম ৰোপণ- আহিন-কাতি(মধ্য ছেপ্টেম্বৰৰপৰা মধ্য নৱেম্বৰ), দ্বিতীয় ৰোপণ- মাঘ-ফাগুন(মধ্য জানুৱাৰীৰপৰা মধ্য মাৰ্চ), তৃতীয় ৰোপণ- চ’ত-ব’হাগ(মধ্য মাৰ্চৰপৰা মধ্য মে’)।
পুলি ৰোপণ:
ৰোপণৰ বাবে Sword Sucker উত্তম। ইয়াৰ পাত সৰু হয়। বহুখিনি তৰোৱালৰ দৰে গুৰিটো ডাঙৰ আৰু শক্তিশালী আৰু কাণ্ড ক্ৰমশঃ গুৰিৰপৰা ওপৰলৈ সৰু হয়। তিনি মাহ বয়স্ক সুস্থ-সবল ৰোগমুক্ত বাগিচাৰপৰা সংগ্ৰহ কৰিব লাগে। সাধাৰণতে চাপৰ জাতৰ গছৰ ৩৫-৪৫ ছেন্টিমিটাৰ আৰু ওখ জাতৰ ৫০-৬০ ছেন্টিমিটাৰ দৈৰ্ঘ্যৰ ব্যৱহাৰ কৰা হয়। তদুপৰি টিছু কালচাৰ পুলি ব্যৱহাৰ কৰিলে অতিৰিক্ত কিছু সুবিধা পোৱা যায়।
সাৰৰ পৰিমাণ:
কলগছত দিব লগা সাৰৰ পৰিমাণ এনেধৰণৰ- (গছে প্ৰতি)-

জৈৱ সাৰ- ১৫-২০ কিলোগ্ৰাম,
ছিংগল ছুপাৰ ফছফেট- ৪০০ গ্ৰাম,
মিউৰেট অব পটাছ- ৬০০ গ্ৰাম,
ইউৰিয়া- ৫০০-৬৫০ গ্ৰাম,
জিপচাম- ২০০-৩০০ গ্ৰাম।

সাৰ প্ৰয়োগ পদ্ধতি:
সাৰৰ ৫০ শতাংশ গোবৰ, এছ এছ পি আৰু জিপচাম মাটি প্ৰস্তুত কৰা সময়ত আৰু বাকী ৫০ শতাংশ গোবৰ, এছ এছ পি আৰু জিপচাম তথা ২৫ শতাংশ এম অ’ পি গাঁতত দিব লাগে। ৰোপণৰ ডেৰৰপৰা দুমাহ পিছত ২৫ শতাংশ ইউৰিয়া আৰু ২৫ শতাংশ এম অ’ পি মাটিত ছটিয়াই ভালদৰে কোৰ মাৰি মাটিৰ সৈতে মিহলাই দিব লাগে। তাৰ দুমাহ পিছত গছে প্ৰতি ৫০ গ্ৰাম ফুল ধৰাৰ পিছত এই পৰিমাণ দ্বিগুন কৰিব লাগে।
পৰিচৰ্যা -
পুলি ৰোপণৰ সময়ত মাটিত পৰ্যাপ্ত আদ্ৰতা নাথাকিলে পানী দিব লাগে। শুকান বতৰত ১৫-২০ দিনৰ মূৰে মূৰে জলসিঞ্চনৰ ব্যৱস্থা কৰিব লাগে। বৰষুণৰ সময়ত কল বাগিচাত যাতে পানী জমা হ’ব নোৱাৰে, তাৰ বাবে নলা থকা দৰকাৰ। গজালি ওলোৱাৰ সময়ত গুৰিত ঘাঁহ থাকিব নালাগে। গছে প্ৰতি এটাকৈ কলি থাকিবলৈ দিয়া ভাল।
ফচল সংগ্ৰহ -
ঋতুভেদে ৰোপণৰ ১০-১৩ মাহৰ ভিতৰত সাধাৰণতে সকলো জাতৰ কলেই পৰিপক্ক হৈ পৰে। বাণিজ্যিক ভিত্তিত খেতি কৰিলে কলৰ গা-গছৰ শিৰাবোৰ তিনি-চতুৰ্থাংশ সম্পূৰ্ণ হ’লেই কাটি পেলাব লাগে। কলৰ আগভাগৰ পুষ্পাংশ শুকাই গ’লে বুজিব লাগিব কল পুষ্ট হৈছে। সাধাৰণতে কলডিল ওলোৱাৰ পিছত ফল পূৰঠ হ’বলৈ আঢ়ৈৰপৰা চাৰি মাহ সময় লাগে। কল কটাৰ পিছত মাটিত ৰাখিলে কলৰ গাঁট ক’লা দাগ পৰে আৰু কল পকাৰ সময়ত দাগ লগা অংশখিনি সোনকালে পচি যায়।
লেখক: ভাস্কৰ পাঠক(দৈনিক অসম)





কাঠফুলা – কৃষিৰ এক অভিনৱ আকৰ্ষণ
কাঠফুলা কি ?

কাঠফুলা বা মাশ্বৰুম (Mushroom) ভেঁকুৰ শ্ৰেণীৰ এবিধ উদ্ভিদ ৷ কাঠকুলাৰ আকাৰ সাধাৰণতে ভেঁকুৰ বুলিলে বুজা উদ্ভিদ বিলাকতকৈ ডাঙৰ৷ পচা গছপাত, জাবৰ আদিত আৰু সেমেকা মাটিত কাঠফুলা গজে ৷ বিশেষকৈ বাৰিষা কালছোৱাত হাবি – বননিত কাঠফুলা গজা দেখা যায় ৷ আনবিলাক সেউজীয়া উদ্ভিদৰ দৰে ইয়াৰ সেউজ – ৰঙৰ সৃষ্টিকাৰক পত্ৰহৰিৎকণা নাই ৷ সেয়ে এই উদ্ভিদবিধ বগা, মাখন বৰণীয়া বা মুগা ৰঙৰ হয় আৰু ফলস্বৰূপে খাদ্য পুষ্টি আহৰণৰ অৰ্থে জৈৱিক পদাৰ্থৰ ওপৰত নিৰ্ভৰ কৰিব লাগে – মৃতজীৱি হিচাবে ৷
কাঠফুলাৰ ইতিহাস আছেনে ?
খাদ্য সামগ্ৰী হিচাবে কাঠফুলা ব্যৱহাৰৰ ইতিহাস যথেষ্ট পুৰণি ৷ চিন দেশত প্ৰায় ১০০০ বছৰৰ পূৰ্বেই খাদ্যৰ উপযোগী কাঠফুলাৰ খেতি আৰম্ভ হৈছিল ৷ ফ্ৰান্সত ১৬৫০ চনত প্ৰথমবাৰৰ বাবে এই খেতি কৰা হৈছিল বুলি জনা যায় ৷ কেইবাটাও সভ্যতাত শিল আদিত খোদিত কাঠফুলাৰ আৰ্হি দেখা যায় ৷ গৌতম বুদ্ধয়ো কাঠফুলা ব্যৱহাৰ কৰিছিল ৷ প্ৰণালীবদ্ধ ভাৱে নহলেও প্ৰকৃততে ভাৰতত ইয়াৰ খেতি আৰম্ভ হৈছিল ১৮৮৬ চনৰ পৰাহে ৷
কাঠফুলা খেতিৰ বৰ্ত্তমান

বৰ্ত্তমান সময়লৈকে দুহেজাৰতকৈ অধিক কাঠফুলা খাদ্যৰ বাবে উপযুক্ত বুলি চিনাক্ত কৰা হৈছে ৷ সাতটা জাতিৰ অন্তৰ্গত প্ৰায় ২৮৫ টা প্ৰজাতি ভাৰতত পোৱা যায় ৷ খাদ্য হিছাপে পাহাৰিয়া জনজাতি, চাহ বাগিছাৰ ন-অসমীয়া আনকি গাৱঁৰ লোকে বহু আগৰে পৰা কাঠফুলা ব্যৱহাৰ কৰি আহিছে যদিও ইয়াৰ খেতিৰ পদ্ধতি তেওঁলোকৰ মাজত প্ৰচলন হোৱা নাই ৷ ইয়াৰ বাবে তেওঁলোকে প্ৰাকৃতিক ভাবে গজা কাঠফুলাৰ ওপৰত নিৰ্ভৰ কৰিব লগা হয় ৷  কিন্তু কাঠফুলাৰ আধুনিক কৃষি পদ্ধতি উদ্ভাৱনৰ লগে লগে আন আন লোকৰ মাজতো ইয়াৰ খাদ্যাভ্যাস আৰু জনপ্ৰিয়তা বৃদ্ধি পাইছে ৷ বৰ্ত্তমান অসমত কাঠফুলাৰ খেতি প্ৰচলন হোৱা এটা দশকৰো বেছি হ’ল ৷
কাঠফুলা কিহৰ বাবে জনপ্ৰিয় ?
কাৰণ হিচাপে উল্লেখ কৰিব লাগিব যে ইয়াৰ স্বাদ অতি লোভনিয় আৰু অনুপম ৷ সেয়েহে প্ৰক্ৰিতিৰ বুকুত গজা যিকোনো কাঠফুলা সংগ্ৰহ কৰি আনি খাদ্য হিছাপে ব্যৱহাৰ কৰিবলৈ আগৰে পৰা অভ্যস্ত লোাকসকলৰ মাজত দুৰন্ত হাবিয়াস আছে৷ কিন্তু কেৱল চিনি পোৱা, অবিষাক্ত খাঠফুলাহে বুতলি আনা উচিত ৷ গুণাগুনৰ দিশৰ পৰা চালে দেখা যায় যে কাঠফুলা বহুতো গুণৰ অধিকাৰী৷ বিশেককৈ শৰীৰত পুষ্টি সাধিব পৰা অতুলনিয় গুণাগুণ সমূহ ৷ ইয়াক নিৰামিষহাৰীৰ বাবে মাংস বুলিবও পৰা যায়৷ কিয়নো মাংস, মাছ আৰু কণীৰ পিছতেই প্ৰটিনৰ পৰিমাণ অনুসৰি কাঠপুলাক স্হান দিব পৰি ৷ সতেজ কাঠফুলাত গডে ৩.৭ শতাংশ প্ৰটিন আৰু ৪ শতাংশ কাৰ্বহাইড্ৰেট থাকে৷ আমাৰ শৰিৰে এই প্ৰটিনৰ শতকৰা ৬০-৭০ ভাগেই পৰিপাক কৰিব অৰ্থাৎ গ্ৰহণ কৰিব পাৰে ৷ ভিটামিণ B,C,D আৰু Kযথেষ্ট পৰিমাণে থাকে ৷ কাঠফুলাত কম শৰ্কৰা (০.০৫%) থকাৰ বাবে বহুমূত্ৰ ৰেগীৰ বাবে উপযোগী আৰু সম্পূৰ্ণ কলেষ্ট্ৰল যুক্ত হোৱাৰ বাবে হৃদৰোগত ভোগা ব্যক্তিসকলে খাবলৈ ব্যৱহাৰ কৰিব পাৰে৷ কাঠফুলাত কৰ্কট ৰোগ আৰু AIDS নিৰাময় কৰিব পৰা গুণ আছে ৷ লগতে নিয়মিত কাঠফুলাৰ ব্যৱহাৰ কৰি যিকোনো ৰোগৰ বাবে আমাৰ শৰীৰত পতিৰোধ ক্ষমতা বৃদ্ধি কৰিব পাৰে ৷ এই বিলাকৰ উপৰিও কাঠফুলা অন্যান্য গুণাগুণৰ উৎস ৷
কাঠফুলাৰ জাত আৰু খেতিৰ সময়
সৰ্বাধিক প্ৰচলিত কাঠফুলা কেইবিধ হ’ল
(ক) বুটাম সদৃশ কাঠফুলা

এইবিধ কাঠফুলা দেখাত 
